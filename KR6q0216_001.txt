#-*- mode: mandoku-view; -*-
#+DATE: 2015-08-30 21:47:59.836930
#+TITLE: 天台三聖詩集和韻
#+PROPERTY: CBETA_ID J33nB283
#+PROPERTY: ID KR6q0216
#+PROPERTY: SOURCE Jiaxing Canon Vol. 33, No. B283
#+PROPERTY: VOL 33
#+PROPERTY: BASEEDITION J
#+PROPERTY: WITNESS CBETA
#+PROPERTY: LASTPB <pb:KR6q0216_J_001-0395a> 
#+PROPERTY: JUAN 1

序
馮甦再來氏序¶

憶五六歲即聞吾鄉有閭丘尋豐干禮寒拾事比長入天¶
台國清寺則豐干與寒拾像具存焉方外志亦備載其始¶
末殆非虛事也世傳寒拾豐干諸詩或沖澹深粹有陶靖¶
節孟襄陽之風閒或作偈語盍意主於開導世愚故冷提¶
熱弄要使聞者憬悟而不在乎詞之工也先進陳木叔自¶
謂寒山後身因以寒山為號予謂寒山托跡貧士不求人¶
知迨為閭丘胤物色即隱身不見今木叔方欲以文章名¶
天下甚者至不免聲色烏在其寒山哉既而經鼎革即屏¶
居雲峰寺姬妾滿前能不為生死所惑賦詩數百首遍作¶
書以別同人自擇死之日時延諸僧遶室誦經就湛明法¶
師禪床化去焉由此觀之非有宿根者能如是耶嘗聞王¶
摩詰白樂天蘇玉局皆為高僧轉世又安知寒山拾得不¶
至今常在人間哉吾至滇得從野竹和尚游博學能文洞¶
晰禪理所集語錄久為宗門傳誦蒲團餘暇倣元楚石故¶
事悉取寒拾遺詩和之友人劉文季持以見示且命為序¶
夫寒拾既以佛菩薩轉身楚石野竹又皆禪林老宿其道¶
一矣斯其言前後若合符節尤非儒名墨行者所可幾予¶
門外漢也何能窺一班乃不辭友命而輒為序者欲世人¶
讀是編識四君子發意之所存耳經云有以某身得度者¶
即現某身而為說法故知聖賢不得已而說法致落語言¶
文字皆度人之心迫而為之非樂以是自見也不然寒山¶
固文殊也當問疾維摩詰乃至無有言說斯真不二法門¶
又烏用是絮絮韻語為哉世或至執是編以求野竹楚石¶
與寒拾焉吾見其覿面而失之矣持語野竹和尚將以予¶
言為然否。¶

康熙康戌孟秋¶
賜進士出身中憲大夫歷知雲南永昌澂江楚雄四府事¶
天台同學弟馮甦再來氏盥沐拜題¶

<pb:KR6q0216_J_001-0395b>¶
¶
¶
¶
¶
¶
¶
¶
¶
¶
¶

張方起序¶

和三聖詩和也非倡也予以嵩山之和三聖詩倡也非和¶
也古之倡教者佛法必有過人處手眼必有精明處是故¶
玄要君臣十智同真三關險峻各各建立不同或兄弟倡¶
和或父子倡和大抵皆激揚道法別有一番光彩此所以¶
倡即和而和即倡擬易非易反騷乃騷也嵩山和尚具丈¶
夫衝天之志不跡如來行處行矧豐干乎矧寒山拾得乎¶
三聖者皆奇怪示人而嵩山惟以平常合道三聖者祇以¶
散聖鳴世而嵩山則以適統相傳然則和之者亦猶非郭¶
註莊而莊註郭云爾為我語國清寺不必於灶上尋得三¶
聖不必於石縫尋得三聖不必於三聖集中尋得三聖惟¶
於嵩山集中尋得三聖故曰嵩山之和三聖詩倡也非和¶
也和也即倡也。¶

賜進士出身文林郎知江川縣事耕煙張方起拜題¶
¶
¶
¶
¶
¶

<pb:KR6q0216_J_001-0395c>¶

閭丘胤序¶
朝議大夫使持節台州諸軍事守刺史上柱國¶
賜緋魚袋閭丘胤撰¶

詳夫寒山子者不知何許人也自古老見之皆謂貧人風¶
狂之士隱居天台唐興縣西七十里號為寒巖每於茲地¶
時還國清寺寺有拾得知食堂尋常收貯餘殘菜滓於竹¶
筒內寒山若來即負而去或長廊徐行叫噪陵人或望空¶
獨笑時僧遂捉罵打趁乃駐立撫掌呵呵大笑良久而去¶
且狀如貧子形貌枯悴一言一偈理合其意沈思有得或¶
宣暢乎道情凡所啟言洞該玄默乃樺皮為冠布裘破敝¶
木屐履地是故至人遯跡同類化物或長廊唱詠唯言咄¶
哉咄哉三界輪回或於村墅與牧牛子而歌笑或逆或順¶
自樂其性非哲者安可識之矣胤頃受丹丘薄宦臨途之¶
日乃縈頭痛遂召日者醫治轉重乃遇一禪師名豐千言¶
從天台山國清寺來特此相訪乃命救疾師乃舒容而笑¶
曰身居四大病從幻生若欲除之應須淨水時乃持淨水¶
上師師乃噀之須臾祛殄乃謂胤曰台州海島嵐毒到日¶
必須保護胤乃問曰未審彼地當有何賢堪為師仰師曰¶
見之不識識之不見若欲見之不得取相迺可見之寒山¶
文殊遯跡國清拾得普賢狀如貧子又似風狂或去或來¶
在國清寺庫院走使廚中著火言訖辭去胤乃進途至任¶
台州不忘其事到任三日後親往寺院躬問禪宿果合師¶
言乃令勘唐興縣有寒山拾得是否時縣申稱當縣界西¶
七十里內有一巖巖中古老見有貧士頻往國清寺止宿¶
寺庫中有一行者名曰拾得胤乃特往禮拜到國清寺乃¶
問寺眾此寺先有豐干禪師院在何處并拾得寒山子見¶
在何處時僧道翹答曰豐干禪師院在經藏後即今無人¶
住得每有一虎時來此吼寒山拾得二人見在廚中僧引¶
胤至豐干禪師院乃開房唯見虎跡乃問僧寶德道翹禪¶
師在日有何行業僧曰豐干在日唯攻舂米供養夜乃唱
<pb:KR6q0216_J_001-0396a>¶
歌自樂遂至廚中灶前見二人向火大笑胤便禮拜二人¶
連聲喝胤自相把手呵呵大笑叫喚乃云豐干饒舌饒舌¶
彌陀不識禮我何為僧徒奔集遞相驚訝何故尊官禮二¶
貧士時二人乃把手走出寺乃令逐之急走而去即歸寒¶
巖胤乃重問僧曰此二人肯止此寺否乃令覓訪喚歸寺¶
安置胤乃歸郡遂置淨衣二對香藥等持送供養時二人¶
更不返寺使乃就巖送上而見寒山子乃高聲喝曰賊賊¶
退入巖穴乃云報汝諸人各各努力入穴而去其穴自合¶
莫可追之其拾得跡沈無所乃令僧道翹等具往日行狀¶
唯於竹木石壁書詩井村墅人家廳壁上所書文句三百¶
餘首及拾得於土地堂壁上書言偈並纂集成卷胤棲心¶
佛理幸逢道人乃為讚曰。¶

#+BEGIN_VERSE
「　菩薩遯跡
　示同貧士
　獨居寒山
　自樂其志¶
　貌悴形枯
　布裘敝止
　出言成章
　諦實至理¶
　凡人不測
　謂風狂子
　時來天台
　入國清寺¶
　徐步長廊
　呵呵撫指
　或走或立
　喃喃獨語¶
　所食廚中
　殘飯菜滓
　吟偈悲哀
　僧俗咄捶¶
　都不動搖
　時人自恥
　作用自在
　凡愚難值¶
　即出一言
　頓祛塵絫
　是故國清
　圖寫儀軌¶
　永劫供養
　長為弟子
　昔居寒山
　時來茲地¶
　稽首文殊
　寒山之士
　南無普賢
　拾得定是¶
　聊中贊嘆
　願超生死
#+END_VERSE
」¶
¶
¶
¶
¶
¶
¶
¶

<pb:KR6q0216_J_001-0396b>¶

 天台三聖詩集和韻¶
四明釋梵琦楚石首和¶
益州釋福慧野竹重和¶

寒山子詩并和¶

#+BEGIN_VERSE
「　重巖我卜居鳥道絕人跡庭際何所有白雲抱幽石住茲¶凡幾年屢見春冬易寄語鐘鼎家虛名定無益(寒山)
#+END_VERSE
」¶

#+BEGIN_VERSE
「　我讀寒山詩虛空尋鳥跡誰能橫點頭獨有松下石一字¶不可加千金豈能易捧心學西子取笑非求益(楚石)
#+END_VERSE
」¶

#+BEGIN_VERSE
「　我誦古老詩絕無煙火跡瞻彼天台雲遙連秀水石涉意¶事轉難冥心理似易莫學咿唔子釐字何所益(野竹)
#+END_VERSE
」¶

#+BEGIN_VERSE
「　欲得安身處寒山可長保微風吹幽松近聽聲愈好下有¶斑白人喃喃讀黃老十年歸不得忘卻來時道
#+END_VERSE
」¶

#+BEGIN_VERSE
「　人命呼吸間榮華定難保不如天台去山水清且好江月¶長近簷松風可娛老胡為逐名利來往紅塵道
#+END_VERSE
」¶

#+BEGIN_VERSE
「　空逐有為法有為難可保所以火宅煩焉及林閒好虛明¶無秋春且多龐眉老白雲無定蹤往來在幽道
#+END_VERSE
」¶

#+BEGIN_VERSE
「　騮馬珊瑚鞭驅馳洛昜道自憐美少年不信有衰老白髮¶會應生紅顏豈長保但看北邙山箇是蓬萊島
#+END_VERSE
」¶

#+BEGIN_VERSE
「　東西南北人南北東西道有往必有來無生定無老婚姻¶本相結生死各不保劫盡火洞然誰論林與島
#+END_VERSE
」¶

#+BEGIN_VERSE
「　未曾去妄心焉能明至道紛紛耽酒色皤皤到衰老兒女¶苦離別貨財不相保邙山抱土眠何無思海島
#+END_VERSE
」¶

#+BEGIN_VERSE
「　巖前獨靜坐圓月當天耀萬象影現中一輪本無照廓然¶神自清含虛洞玄玅因指見其月月是心樞要
#+END_VERSE
」¶

#+BEGIN_VERSE
「　心如大圓鏡萬象同輝耀本淨非琢磨元明不隨照於中¶有得失向上無玄玅打破此鏡來吾人云甚要
#+END_VERSE
」¶

#+BEGIN_VERSE
「　顧我一物無高眠馮兩耀藉用石上苔髮向幽溪照閒雲¶嶺上生彈松夜中玅樂事既見成何必鑿其要
#+END_VERSE
」¶

#+BEGIN_VERSE
「　登陟寒山道寒山路不窮谿長石磊磊澗闊草濛濛苔滑¶非關雨松鳴不假風誰能超世累共坐白雲中
#+END_VERSE
」
<pb:KR6q0216_J_001-0396c>¶

#+BEGIN_VERSE
「　地遠心途寂情忘理自窮水聲常浩浩嵐氣正濛濛永夜¶猿啼月無時虎嘯風纖塵遣未盡不可住山中
#+END_VERSE
」¶

#+BEGIN_VERSE
「　山窮復水盡水盡又山窮遙遙新涼月巖雨收濛濛杉深¶常埽雪路僻帶微風若是知吾者曳杖來山中
#+END_VERSE
」¶

#+BEGIN_VERSE
「　白雲高嵯峨緣水蕩潭波此處聞漁父時時鼓棹歌聲聲¶不可聽令我愁思多誰謂雀無角其如穿屋何
#+END_VERSE
」¶

#+BEGIN_VERSE
「　青嶂鬱嵯峨潺湲流水波林間無雀噪谷口聽鸚歌回首¶暮雲合向人秋意多秦皇與漢武千古恨如何
#+END_VERSE
」¶

#+BEGIN_VERSE
「　拂柱山嵯峨彈松峽流波纔聞廣陵散又聽白紵歌拘意¶吾常少愁腸君自多帝皇與雜霸今古歎若何
#+END_VERSE
」¶

#+BEGIN_VERSE
「　杳杳寒山道落落冷澗濱啾啾常有鳥寂寂更無人淅淅¶風吹面紛紛雪積身朝朝不見日歲歲不知春
#+END_VERSE
」¶

#+BEGIN_VERSE
「　間行芳樹下卻坐小谿濱白日又長夜黃泉多故人悠悠¶前後事擾擾死生身借問東溟水乾來幾度春
#+END_VERSE
」¶

#+BEGIN_VERSE
「　崎嶇寒山道往來近海濱水光平如鏡不逢上古人物物¶真蕭爽冥冥惺幻身明朝與後日又見百花春
#+END_VERSE
」¶

#+BEGIN_VERSE
「　鸚鵡宅西國虞羅捕得歸美人朝夕弄出入在庭幃賜以¶金籠貯扃哉損羽衣不如鴻與鵠颻颺入雲飛
#+END_VERSE
」¶

#+BEGIN_VERSE
「　金籠鎖鸚鵡鸚鵡苦思歸既失煙霞伴徒傷錦繡幃臨風¶吐音響對月理毛衣若得君恩放還尋隴樹飛
#+END_VERSE
」¶

#+BEGIN_VERSE
「　自失隴西偶安能一放歸終非雲霞樹長鎖紵羅幃白日¶學展翅青軒理毛衣何日秋風便卻向故山飛
#+END_VERSE
」¶

#+BEGIN_VERSE
「　春女衒容儀相將南陌陲看花愁日晚隱樹怕風吹年少¶從傍來白馬黃金羈何須久相弄兒家夫婿知
#+END_VERSE
」¶

#+BEGIN_VERSE
「　白日城東際紅籹水北陲尋春何處女障面不勝吹惹草¶縈羅帶穿花避玉羈風前立不語此意有誰知
#+END_VERSE
」¶

#+BEGIN_VERSE
「　渠自住城南乘黃向北陲臉開芍藥花盈盈春風吹柳眼¶開半寸纖緣映金羈歸家誇夫婿嬌意有誰知
#+END_VERSE
」¶

#+BEGIN_VERSE
「　富兒會高堂華燈何煒煌此時無燭者心願處其傍不意¶遭排遣還歸暗處藏益人明詎損頓訝惜餘光
#+END_VERSE
」
<pb:KR6q0216_J_001-0397a>¶

#+BEGIN_VERSE
「　貧富各有死富者徒輝煌錦繡盍棺上笙簫盈路傍貧家¶雖冷落土穴同薶藏一入黃泉去何由見日光
#+END_VERSE
」¶

#+BEGIN_VERSE
「　窮子屋茆苫富兒屋煇煌冶艷搖高髻盈盈富兒傍藜藿¶隨粗糲勤勤窮子藏窮富雖不齊出入同三光
#+END_VERSE
」¶

#+BEGIN_VERSE
「　畫棟非吾宅青林是我家一生俄爾過萬事莫言賒濟渡¶不造筏漂淪為採花善根今未種何日見生芽
#+END_VERSE
」¶

#+BEGIN_VERSE
「　樂甚無為國蕭然不住家都忘山色好轉覺世情賒六月¶炎天雪三冬枯木花早來塵累盡何處發根芽
#+END_VERSE
」¶

#+BEGIN_VERSE
「　我本山中人任運別無家坐觀好月色定入春雲賒竹抽¶去年筍蓮開今夏花歲月隨我性支盧烹龍芽
#+END_VERSE
」¶

#+BEGIN_VERSE
「　出生三十年常遊千萬里行江青草合入塞紅塵起鍊藥¶空求仙讀書兼詠史今日歸寒山枕流兼洗耳
#+END_VERSE
」¶

#+BEGIN_VERSE
「　吾年六十餘自少離鄉里謝事片時閒推心何處起焚香¶讀經律染翰修僧史且莫徇浮名人生行樂耳
#+END_VERSE
」¶

#+BEGIN_VERSE
「　住山幾經秋無心記梓里老聃貴自然吾法從緣起閒名¶在緇素不欲成僧史我自住丘山非是愛洗耳
#+END_VERSE
」¶

#+BEGIN_VERSE
「　昨夜夢還鄉見婦機中織駐梭若有思擎梭似無力呼之¶回面視況復不相識應是別多年鬢毛非舊色
#+END_VERSE
」¶

#+BEGIN_VERSE
「　如人臥一床夢想交相織正欲渡河去忽因乘舟力覺來¶念篙師兩箇元不識石女問木郎虛空作何色
#+END_VERSE
」¶

#+BEGIN_VERSE
「　勸休不肯休兩兩爭羅織日裏長相思夢中長角力大叫¶欲相歡似識又非識忽地喫一驚瞠眼一無色
#+END_VERSE
」¶

#+BEGIN_VERSE
「　妾家邯鄲住歌聲亦抑揚賴我安隱處此曲舊來長既醉¶莫言歸留連日未央兒家寢宿處繡被滿銀床
#+END_VERSE
」¶

#+BEGIN_VERSE
「　趙女發清唱聽之聲激揚臨風奏此曲曲短意何長夫婿¶出不歸峨冠朝未央焉知秋夜永明月照空床
#+END_VERSE
」¶

#+BEGIN_VERSE
「　相傳古學士辭賦馬與揚聲名既博大藝苑更誰長得趨¶聖主殿不時謁未央如今千年後無人侍御床
#+END_VERSE
」¶

#+BEGIN_VERSE
「　獨坐常忽忽情懷何悠悠山腰雲漫漫谷口風颼颼猿來¶樹嫋嫋鳥入林啾啾時催鬢颯颯歲盡老惆惆
#+END_VERSE
」
<pb:KR6q0216_J_001-0397b>¶

#+BEGIN_VERSE
「　無事晝寂寂不眠夜悠悠雜花春爛爛喬木夏颼颼霜曉¶鶴踽踽雪晴猿啾啾此心坦蕩蕩何必懷惆惆
#+END_VERSE
」¶

#+BEGIN_VERSE
「　寒山秋樹樹越水清悠悠閒田平漠漠禪室冷颼颼峰月¶縣昱昱林鳥叫啾啾柏子煙靄靄道者何惆惆
#+END_VERSE
」¶

#+BEGIN_VERSE
「　有鳥五色文棲桐食竹實徐動合和儀鳴中施呂律昨來¶何以至為君暫時出儻聞絃歌聲作舞欣今日
#+END_VERSE
」¶

#+BEGIN_VERSE
「　鶢鶋至魯門空嗉不復實雖有鐘鼓音未知宮商律人憐¶文中愚謂是嘉瑞出朱鳥在南方來儀定何日
#+END_VERSE
」¶

#+BEGIN_VERSE
「　園裏一叢桃開花又結實小鳥每來棲排立鳴呂律一鳴¶成宮商再鳴白雪出枝葉轉扶疏不借三春日
#+END_VERSE
」¶

#+BEGIN_VERSE
「　自在白雲閒從來非買山下危須策杖上險捉藤攀澗邊¶松常翠谿邊石自斑友朋雖阻絕春至鳥關關
#+END_VERSE
」¶

#+BEGIN_VERSE
「　自我得身閒彌年不下山雲深同鶴住果熟共猿攀最愛¶千峰碧從教兩鬢斑絕無名與利誰肯扣松關
#+END_VERSE
」¶

#+BEGIN_VERSE
「　了得一身閒從來不出山既無權勢迫豈著世情攀不隨¶流水去馮他臺石斑柴門無鎖鑰白雲有時關
#+END_VERSE
」¶

#+BEGIN_VERSE
「　水清澄澄瑩徹底自然見心中無一事萬境不能轉心既¶不妄起永劫無改變若能如是知是知無背面
#+END_VERSE
」¶

#+BEGIN_VERSE
「　歷歷根境識堂堂佛知見本空不待埽元有何須轉得旨¶長快活臨機善通變舒開白玉豪突出黃金面
#+END_VERSE
」¶

#+BEGIN_VERSE
「　明明鐵古鏡了了教誰見有見見非真無見見宛轉無真¶真見時真見見無變策起兩行眉卷舒紫摩面
#+END_VERSE
」¶

#+BEGIN_VERSE
「　常聞漢武帝爰及秦始皇俱好神仙術延年竟不長金臺¶既摧折沙丘遂滅亡茂陵與驪嶽今日草茫茫
#+END_VERSE
」¶

#+BEGIN_VERSE
「　衣冠從五帝耕稼本三皇去古日已遠為君年尚長後來¶耽富貴非久就淪亡安得淳風在貪心益渺茫
#+END_VERSE
」¶

#+BEGIN_VERSE
「　結繩乃上世畫卦自羲皇玅義今難識所以伎不長繫辭¶分爻象窮理辨興亡不見鬼谷子天地何茫茫
#+END_VERSE
」¶

#+BEGIN_VERSE
「　寒巖深更好無人行此道白雲高岫閒青嶂孤猿嘯我更¶何所親暢志自宜老形容寒暑遷心珠甚可保
#+END_VERSE
」
<pb:KR6q0216_J_001-0397c>¶

#+BEGIN_VERSE
「　覓心不得心我道無可道枕石山中眠披雲月下嘯昨來¶顏如玉今旦身已老寄語富家翁田園為誰保
#+END_VERSE
」¶

#+BEGIN_VERSE
「　白雲封洞口往復南山道欲雨鳩先鳴將晴猿便嘯昨觀¶巖木香今見井梧老無情常推遷有情安可保
#+END_VERSE
」¶

#+BEGIN_VERSE
「　寒山唯白雲寂寂絕埃塵草座山家有孤燈明月輪石床¶臨碧沼虎鹿每為鄰自羨幽居樂長為象外人
#+END_VERSE
」¶

#+BEGIN_VERSE
「　空中一片雲地上一微塵未絕身心累難逃生死輪行尋¶雞足隱去與鷲頭鄰可證僧為寶堪將法化人
#+END_VERSE
」¶

#+BEGIN_VERSE
「　埽卻空中雲洗去地上塵一免物欲累一免翳冰輪松風¶清熱焰猿鳥永為鄰性海自家寶無一寶與人
#+END_VERSE
」¶

#+BEGIN_VERSE
「　花上黃鶯子關關聲可憐美人顏似玉對此弄鳴絃翫之¶能不足眷戀在齠年花飛鳥亦散灑淚春風前
#+END_VERSE
」¶

#+BEGIN_VERSE
「　春風入花柳紅緣正堪憐有女嬌顏色無心理管絃空房¶掩病枕逝水惜彫年化作孤飛燕還來舊閣前
#+END_VERSE
」¶

#+BEGIN_VERSE
「　柳色黃金嫩春鶯猶可憐有者獨不語有者如彈絃閨中¶正憔悴自傷人少年不知一朝盡葬骨蓬蒿前
#+END_VERSE
」¶

#+BEGIN_VERSE
「　君看葉裏花能得幾時好今日畏人攀明朝待誰埽可憐¶嬌豔情年多轉成老將世比於花紅顏豈長保
#+END_VERSE
」¶

#+BEGIN_VERSE
「　借問山中人居山有何好春花滿路開秋葉隨風埽獨唱¶誰與和長年不知老無榮亦無辱此樂真可保
#+END_VERSE
」¶

#+BEGIN_VERSE
「　莫嫌林閒寂須樂林間好處處鳥啼花山山翠若埽無花¶草自香傲霜柏賴老枯榮兩不妨與汝長相保
#+END_VERSE
」¶

#+BEGIN_VERSE
「　昨見河邊樹摧殘不可論二三餘蕊卉千萬斧刀痕霜剝¶萎黃葉波衝枯朽根生處當如此何必怨乾坤
#+END_VERSE
」¶

#+BEGIN_VERSE
「　每見高明士難將毀譽論燒天徒費力斫水不成痕舌是¶興亡本心為禍福根萬般皆自造誰謂屬乾坤
#+END_VERSE
」¶

#+BEGIN_VERSE
「　高僧隔嶺住一見便談論理有群經髓語無刀斧痕幽谿¶秋染緣枯樹春生根如何長揖去更道遍乾坤
#+END_VERSE
」¶

#+BEGIN_VERSE
「　可笑寒山道而無車馬蹤聯谿難記曲疊嶂不知重泣露¶千般草吟風一樣松此時迷徑處形問影何從
#+END_VERSE
」
<pb:KR6q0216_J_001-0398a>¶

#+BEGIN_VERSE
「　寒山不可見石上訪遺蹤木屐藏何處華臺隔幾重谿流¶深夜月樹老舊時松可嘆閭丘子棲棲失所從
#+END_VERSE
」¶

#+BEGIN_VERSE
「　寒山道平坦行行逐雲蹤水回三百曲山繞一千重日上¶題詩石煙消掛衲松不得逢古老惟有鶴相從
#+END_VERSE
」¶

#+BEGIN_VERSE
「　山中何太冷自古非今年沓嶂恒疑雪幽林每吐煙草生¶芒種後落葉立秋前此有沉迷客窺窺不見天
#+END_VERSE
」¶

#+BEGIN_VERSE
「　昨向山中住不知今幾年巖高長隱日樹密但藏煙策杖¶遊峰頂飛禽過我前澄潭深萬丈徹底是青天
#+END_VERSE
」¶

#+BEGIN_VERSE
「　坦坦天台道往來非一年秋老藤穿月春行衣染煙雲深¶玉案上竹密石山前有時歌一曲孤音落九天
#+END_VERSE
」¶

#+BEGIN_VERSE
「　城中娥眉女珠珮珂珊珊鸚鵡花前弄琵琶月下彈長歌¶三月響短舞萬人看未必長如此芙蓉不耐寒
#+END_VERSE
」¶

#+BEGIN_VERSE
「　東鄰嬌小女芳意未闌珊眉似初三月琴能再四彈頻來¶花下坐自向鏡中看不料傷春死瓊樓夜夜寒
#+END_VERSE
」¶

#+BEGIN_VERSE
「　楊柳舞腰細白月亦珊珊此時舉纖手清商樓上彈即是¶伐性斧幾箇冷眼看富貧未可保說著不心寒
#+END_VERSE
」¶

#+BEGIN_VERSE
「　欲向東巖去于今無量年昨來攀葛上半路困風煙徑窄¶衣難進苔粘履不前住茲丹桂下且枕白雲眠
#+END_VERSE
」¶

#+BEGIN_VERSE
「　往久都忘世春深始覺年山花紅似火野草碧如煙月落¶澄潭裏雲生疊嶂前時時敲鐵磬驚動老龍眠
#+END_VERSE
」¶

#+BEGIN_VERSE
「　愛此峰巒秀寄居無盡年風吟三畝竹春畫一谿煙黃鳥¶啼山後白猿飲澗前更有新皎月伴我松下眠
#+END_VERSE
」¶

#+BEGIN_VERSE
「　吾家好隱淪居處絕囂塵踐草成三徑瞻雲作四鄰助歌¶聲有鳥問法語無人今日娑婆樹幾年為一春
#+END_VERSE
」¶

#+BEGIN_VERSE
「　白石照清淪幽棲遠俗塵山高雲作頂地僻虎為鄰縱有¶長生理終無不死人蟠桃花果熟知是幾番春
#+END_VERSE
」¶

#+BEGIN_VERSE
「　吾非學隱淪亦不襲諸塵心胸無四壁居處絕比鄰一作¶如來使千古憫同人何時三界淨坦坦無秋春
#+END_VERSE
」¶

#+BEGIN_VERSE
「　琴書須自隨祿位用何為投輦從賢婦巾車有孝兒風吹¶曝麥地水溢沃魚池常念鷦鷯鳥安身有一枝
#+END_VERSE
」
<pb:KR6q0216_J_001-0398b>¶

#+BEGIN_VERSE
「　形將影自隨行與止誰為始富張車子終身蔡克兒才高¶鸚鵡賦地絕鳳凰池可信陽春力難回朽木枝
#+END_VERSE
」¶

#+BEGIN_VERSE
「　款款失威儀不能入無為須臾垂白髮轉眼作嬰兒辭富¶曹娥石詩鳴習家池一朝冥使迫遺骨在蒿枝
#+END_VERSE
」¶

#+BEGIN_VERSE
「　弟兄同五郡父子本三州欲驗飛鳧集須徵白免遊靈瓜¶夢裏受神橘座中收鄉國何迢遞同魚寄水流
#+END_VERSE
」¶

#+BEGIN_VERSE
「　青春開上苑白日照神州出就都人飲行陪國士遊馬驕¶晴更躍花艷暮還收老去空惆悵河聲西北流
#+END_VERSE
」¶

#+BEGIN_VERSE
「　迷人全不悟猶說夢刀州奉身高堂饌羅賓俠士遊無襦¶來暮詠麥秀足豐收上國標青史那免入冥流
#+END_VERSE
」¶

#+BEGIN_VERSE
「　人間寒山道寒山路不通夏天冰未釋日出霧朦朧似我¶何由屆與君心不同君心若似我還得到其中
#+END_VERSE
」¶

#+BEGIN_VERSE
「　只道山無路那知處處通澗泉聲滴瀝雲月影朦朧上下¶千尋峻東西四面同谷神呼輒應非在有無中
#+END_VERSE
」¶

#+BEGIN_VERSE
「　寒巖有危徑孤雲與鶴通秋明山寂寂霧重月朧朧萬木¶森森秀千峰緲緲同如何騎虎客長在赤霞中
#+END_VERSE
」¶

#+BEGIN_VERSE
「　驅馬度荒城荒城重客情高低舊雉堞大小古墳塋自振¶孤蓬影長凝拱木聲所嗟皆俗骨仙史更無名
#+END_VERSE
」¶

#+BEGIN_VERSE
「　寒食向城西其誰不慘情白楊千萬葉青草兩三塋再聽¶流泉語如聞慟哭聲焉知有死日爭利復爭名
#+END_VERSE
」¶

#+BEGIN_VERSE
「　既在國清寺打殘遣道情時時悲濁世往往嘆新塋昨朝¶歌笑賞今日啼哭聲總來不久固何用身後名
#+END_VERSE
」¶

#+BEGIN_VERSE
「　家住緣巖下庭蕪更不芟新藤垂繚繞古石豎巉巖山果¶獼猴摘池魚白鷺銜仙書一兩卷樹下讀喃喃
#+END_VERSE
」¶

#+BEGIN_VERSE
「　有美千般草無令一樣芟深林常積雪別洞近寒巖碧樹¶雲相補青山日半銜不知何所說幽鳥語喃喃
#+END_VERSE
」¶

#+BEGIN_VERSE
「　住在雲霞裏徑草懶來芟枯樹垂黃葉幽花傍翠巖橡栗¶猿朝摘枇杷鳥暮銜倦來伸腳睡春燕語喃喃
#+END_VERSE
」¶

#+BEGIN_VERSE
「　歲去換愁年春來物色鮮山花笑緣水巖樹舞青煙蜂蝶¶自云樂禽魚更可憐朋遊情未已徹曉不能眠
#+END_VERSE
」
<pb:KR6q0216_J_001-0398c>¶

#+BEGIN_VERSE
「　今日是何年東風碧草鮮山晴還起霧水暖復生煙鳥語¶如相問花枝豈自憐野人無箇事高枕石頭眠
#+END_VERSE
」¶

#+BEGIN_VERSE
「　一年復一年庭芳又見鮮紅顏終入土白骨薶飛煙美玉¶如堪重生死誰可憐萬千言不盡獨有枕雲眠
#+END_VERSE
」¶

#+BEGIN_VERSE
「　茅棟野人居門前車馬疏林幽偏聚鳥谿闊本藏魚山果¶攜兒摘皋田共婦鉏家中何所有唯有一床書
#+END_VERSE
」¶

#+BEGIN_VERSE
「　可愛白雲居長年與世疏花殘無戲蝶水靜足遊魚野樹¶行堪倚園葵懶不鉏茅簷風雨過飄溼案頭書
#+END_VERSE
」¶

#+BEGIN_VERSE
「　一自入山居乃與俗交疏林深常伏虎水淺看遊魚野菜¶閒來摘新茶懶去鉏高眠飛鳥外焚棄往來書
#+END_VERSE
」¶

#+BEGIN_VERSE
「　聞道愁難遣斯言謂不真昨朝始趁卻今日又纏身月盡¶愁難盡年新愁更新誰知席帽下元是昔愁人
#+END_VERSE
」¶

#+BEGIN_VERSE
「　遣愁愁不去認愁愁不真誰知遺愁者正是自愁身身貌¶年年改愁端日日新無愁亦無喜方見本來人
#+END_VERSE
」¶

#+BEGIN_VERSE
「　真時不論假假時不論真真是假之返假是真之身真假¶本湛寂誰舊復誰新新時真面目原是舊時人
#+END_VERSE
」¶

#+BEGIN_VERSE
「　三月蠶猶小女人來採花隔牆弄蝴蝶臨水擿蝦蟆羅袖¶盛梅子金鎞挑筍芽鬥論爭物色此地勝予家
#+END_VERSE
」¶

#+BEGIN_VERSE
「　五月南塘路芙蓉正作花朱門蔭楊柳緣水鳴蝦蟆冷浸¶金盆果濃烹石鼎芽此中可避暑修竹繞吾家
#+END_VERSE
」¶

#+BEGIN_VERSE
「　二月桃谿上盛開朱顏花看看春朵麗水閣又鳴蟆雲塢¶有比丘支缽煮芹芽謂我無寒暑此地乃可家
#+END_VERSE
」¶

#+BEGIN_VERSE
「　璨璨盧家女舊來名莫愁貪乘摘花馬樂搒采蓮舟膝坐¶緣熊席身披青鳳裘哀傷百年內不免歸山丘
#+END_VERSE
」¶

#+BEGIN_VERSE
「　朱門年少妾白髮老來愁竟作商人婦長隨賈客舟花殘¶始春釀霜隕未冬裘歎息風波裏何時返舊丘
#+END_VERSE
」¶

#+BEGIN_VERSE
「　名園出美花見者暫忘愁忽然生秋月照我彩畫舟纔披¶錦繡襖又著驌驦裘風火忽消散骨月薶荒丘
#+END_VERSE
」¶

#+BEGIN_VERSE
「　獨臥重巖下蒸雲晝不消室中雖暡靉心裏絕喧囂夢去¶遊金闕魂歸度石橋拋除鬧我者歷歷樹閒瓢
#+END_VERSE
」
<pb:KR6q0216_J_001-0399a>¶

#+BEGIN_VERSE
「　路出危峰上春深雪未消獨行形問影枯坐寂忘囂玉立¶千尋剎金飛百尺橋須臾雲欻起化作雨翻瓢
#+END_VERSE
」¶

#+BEGIN_VERSE
「　有客來相訪正是春雪消共觀雲變化始歎世誼囂得意¶頻書𦶝閒時看石橋樂我平生事千山入詩瓢
#+END_VERSE
」¶

#+BEGIN_VERSE
「　相喚采芙蓉可憐清江裏遊戲不覺暮屢見狂風起浪捧¶鴛鴦兒波搖鸂鷘子此時居舟楫浩蕩情無已
#+END_VERSE
」¶

#+BEGIN_VERSE
「　朝遊荷葉閒暮宿荷花裏日落煙霧生風來波浪起妾歌¶采蓮曲君唱結襪子同蔕復同心馨香殊未已
#+END_VERSE
」¶

#+BEGIN_VERSE
「　邀遊芳杜洲更去蓮花裏香風遠吹來棹歌幾處起聽之¶采菱曲還似水仙子空自涉踟躕勞勞情不已
#+END_VERSE
」¶

#+BEGIN_VERSE
「　群女戲夕易風來滿路香綴裙金蛺蝶插髻玉鴛鴦角婢¶紅羅縝閹奴紫錦裳為觀失道者鬢白心惶惶
#+END_VERSE
」¶

#+BEGIN_VERSE
「　女伴蹋春易名園百草香雙飛憐翡翠並立妒鴛鴦柳細¶風吹面花深露滴裳暮歸如有失閒夢亦驚惶
#+END_VERSE
」¶

#+BEGIN_VERSE
「　相喚過山易梅花始吐香枝肥藏野雀水淺戲鴛鴦影動¶春風暖雲飄錦繡裳雌雄兩相得何處有驚惶
#+END_VERSE
」¶

#+BEGIN_VERSE
「　山客心悄悄常嗟歲序遷辛勤采芝術搜斥詎成仙庭廓¶雲初卷林明月正圓不歸何所為桂樹相留連
#+END_VERSE
」¶

#+BEGIN_VERSE
「　苦樂隨時改形骸與化遷未能拋富貴何處覓神仙地發¶金鐘響潭開玉鏡圓世人空悵望惟見嶺雲連
#+END_VERSE
」¶

#+BEGIN_VERSE
「　小人多返復君子志不遷正氣既逼人亦是地上仙不蓄¶二八少常窺三五圓此人如學道力行自綿連
#+END_VERSE
」¶

#+BEGIN_VERSE
「　卜擇幽居地天台更莫言猿啼谿霧冷嶽色草門連竹葉¶覆松室開池引澗泉已甘休萬事采蕨度殘年
#+END_VERSE
」¶

#+BEGIN_VERSE
「　曾到幽居否心知不在言千峰雲影接萬壑樹聲連缽有¶松花粉崖多瀑布泉無人同道味幸自樂吾年
#+END_VERSE
」¶

#+BEGIN_VERSE
「　吾已入幽居何貴世間言嗟爾名利險日日相留連無錢¶即生惱常常飲貪泉請看古塚裏當時盡少年
#+END_VERSE
」¶

#+BEGIN_VERSE
「　白拂旃檀柄馨香竟日聞柔和如卷霧搖曳似行雲禮奉¶宜當暑高提復袪塵時時方丈內將用指迷人
#+END_VERSE
」
<pb:KR6q0216_J_001-0399b>¶

#+BEGIN_VERSE
「　至竟離名相將何作見聞閒拋手中拂坐對嶺頭雲朗月¶非標指清風自埽塵點頭猶有石掩耳更無人
#+END_VERSE
」¶

#+BEGIN_VERSE
「　我道一事實非關二乘聞山清光映石風飄日破雲生機¶自然別道化絕諸塵借問緇素中誰是無心人
#+END_VERSE
」¶

#+BEGIN_VERSE
「　尋思少年日遊獵向平陵國使職非願神仙未足稱聯翩¶騎白馬喝兔放蒼鷹不覺今流落皤皤誰見矜
#+END_VERSE
」¶

#+BEGIN_VERSE
「　當年可作樂莫待老侵陵少壯人所羨英雄誰不稱臨餐¶獰似虎使氣捷如鷹一夜髮盡白粗豪空自矜
#+END_VERSE
」¶

#+BEGIN_VERSE
「　少小學提劍中年獵五陵才華倘不足榮貴焉可稱只欲¶盡狼虎歸來閒放鷹豈知臺榭上落寞無人矜
#+END_VERSE
」¶

#+BEGIN_VERSE
「　偃息深林下從生是農夫立身既質直出語無諂諛保我¶不鑒璧信君方得珠焉能同泛灩極目波上鳧
#+END_VERSE
」¶

#+BEGIN_VERSE
「　幾般聲與色專只誑愚夫自不省己過人皆來面諛龍泉¶雜鈍鐵魚目混明珠苦海方流蕩身同汎汎鳧
#+END_VERSE
」¶

#+BEGIN_VERSE
「　平生煙霞裏乃是真丈夫無言驚世聽作事少阿諛弄此¶清谿石勝彼明月珠有時荒陂上倚枝看魚鳧
#+END_VERSE
」¶

#+BEGIN_VERSE
「　層層山水秀煙霞鎖翠微嵐拂紗巾溼露霑蓑草衣足躡¶遊方履手執古藤枝更觀塵世外夢境復何為
#+END_VERSE
」¶

#+BEGIN_VERSE
「　地僻無人到苔深一徑微松閒縛茆屋竹上掛蒲衣靜看¶青山朵閒拈白拂枝焚香作茗事此外更何為
#+END_VERSE
」¶

#+BEGIN_VERSE
「　山幽人罕到高士在翠微老鶴巢松樹閒雲上衲衣長無¶車馬跡惟有野花枝坐臥與經行恬然無所為
#+END_VERSE
」¶

#+BEGIN_VERSE
「　止宿鴛鴦鳥一雄兼一雌銜花相共食刷羽每相隨戲入¶煙霄裏宿歸沙岸湄自憐生樂處不奪鳳凰池
#+END_VERSE
」¶

#+BEGIN_VERSE
「　野鴉身弊惡亦復有雄雌粲粲鴛鴦鳥行藏無不隨梳鴿¶紫潭上宛頸碧谿湄何羨雲鵬翼搏風朝夕池
#+END_VERSE
」¶

#+BEGIN_VERSE
「　古老有微言教人惟守雌所以雙鴛鴦雌行雄亦隨銜花¶向低樹飲啄深谿湄不似世癡人終日醉泉池
#+END_VERSE
」¶

#+BEGIN_VERSE
「　少小帶經鋤本將兄共居緣遭他輩責剩被自妻疏拋絕¶紅塵境常遊好閱書誰惜一斗水活取轍中魚
#+END_VERSE
」
<pb:KR6q0216_J_001-0399c>¶

#+BEGIN_VERSE
「　陶生自荷鉏晚與五兒居跡向東林近心將上國疏有田¶多種秫無事好觀書本絕功名念臨淵不羨魚
#+END_VERSE
」¶

#+BEGIN_VERSE
「　憫汝世閒人何不歸幽居人生貴所適那能事親疏安樂¶乃不識喃喃讀古書理道未了了徒勞作蠹魚
#+END_VERSE
」¶

#+BEGIN_VERSE
「　田家避暑月斗酒共誰歡雜雜排山果疏疏圍酒樽蘆莦¶將代席蕉葉且充盤醉後搘頤坐須彌小彈丸
#+END_VERSE
」¶

#+BEGIN_VERSE
「　富室雖云樂貧家亦有歡門開當大野客至倒深樽就把¶青荷葉鋪為碧玉盤浮生如過鳥急景似跳丸
#+END_VERSE
」¶

#+BEGIN_VERSE
「　貧家亦快活何必富兒歡邀友摘山果會親酌瓦樽草堂¶鋪竹席支石列辛盤村歌齊擊缶笑彼弄糞丸
#+END_VERSE
」¶

#+BEGIN_VERSE
「　鳥弄情不堪其時臥草菴櫻桃向杳杳楊柳正毿毿旭日¶銜青嶂晴雲洗緣潭誰知出塵俗馭上寒山南
#+END_VERSE
」¶

#+BEGIN_VERSE
「　白日誰扃戶青山自遶菴爐香雲淡淡鬢影雪毿毿鶴舞¶千尋樹龍吟萬丈潭蕭然坐深夜見月出東南
#+END_VERSE
」¶

#+BEGIN_VERSE
「　石青新題額本是白雲菴修竹生新筍補衲雲㲯毿煙飛¶接遠岫猿飲下深潭薄暮西山日返照射東南
#+END_VERSE
」¶

#+BEGIN_VERSE
「　寒山多幽奇登者皆恒懾月照水澄澄風吹草獵獵凋梅¶雪作花杌木雲充葉觸雨轉仙靈非晴不可涉
#+END_VERSE
」¶

#+BEGIN_VERSE
「　城郭多是非林泉無畏懾遊魚不識網仁獸那知獵日出¶平地雲風吹滿山葉長憐巖徑幽杖屨歇復涉
#+END_VERSE
」¶

#+BEGIN_VERSE
「　塵世幾多苦輪回尤可懾花開三月春雪山九冬獵杉樹¶影扶疏井梧秋落葉茫茫大塊中一事無交涉
#+END_VERSE
」¶

#+BEGIN_VERSE
「　以我棲遲處幽深難可論無風藤自動不霧竹長昏澗水¶緣誰咽山雲忽自屯午時菴內坐始覺日頭暾
#+END_VERSE
」¶

#+BEGIN_VERSE
「　山居無可說世事不須論栗色衣遮冷松明火照昏青黃¶林葉變黑白野雲屯半夜千峰頂開窗日已暾
#+END_VERSE
」¶

#+BEGIN_VERSE
「　抱道居巖穴默默絕講論青霞沾紅葉白月起黃昏樹鳥¶啾啾宿峰雲黯黯屯冬來新補衲曝背向朝暾
#+END_VERSE
」¶

#+BEGIN_VERSE
「　有樂且須樂時哉不可失雖云一百年豈滿三萬日寄世¶是須臾論錢莫啾唧孝經末後篇委曲陳情畢
#+END_VERSE
」
<pb:KR6q0216_J_001-0400a>¶

#+BEGIN_VERSE
「　先師有遺訓守之不可失勿云滅度久常存平居日山鳥¶啼空空野鼠叫唧唧言是行乃非苦輪何由畢
#+END_VERSE
」¶

#+BEGIN_VERSE
「　既死不有生生時死已失一死與一生輪回無了日裘馬¶歸他人階蟲空唧唧三皇到今來誰能得終畢
#+END_VERSE
」¶

#+BEGIN_VERSE
「　憶惜過逢處人閒逐勝遊樂山登萬仞愛水汎千舟送客¶琵琶谷攜琴鸚鵡洲焉知松樹下抱膝冷颼颼
#+END_VERSE
」¶

#+BEGIN_VERSE
「　不覺成遺老猶能話舊遊千人同一帳萬里只孤舟北過¶黃龍塞南登白鷺洲頻遭風雪苦耳畔尚颼颼
#+END_VERSE
」¶

#+BEGIN_VERSE
「　無朋來嶺下有杖每從遊樹樹聞啼狖村村見客舟談玄¶列怪石洗缽下芳洲管甚衣裳薄秋風來颼颼
#+END_VERSE
」¶

#+BEGIN_VERSE
「　報汝修道者進求虛勞神人有精靈物無字復無文呼時¶歷歷應隱處不居存叮嚀善保護勿令有點痕
#+END_VERSE
」¶

#+BEGIN_VERSE
「　聰明長不昧隱見果何神似谷呼成響如波疊作文聖凡¶形盡壞今古理常存若向言中覓徒添鏡上痕
#+END_VERSE
」¶

#+BEGIN_VERSE
「　我窮了義旨別是一精神似有又非有臨文不涉文用去¶沒漸次把來元非存百尺深潭裏月映總無痕
#+END_VERSE
」¶

#+BEGIN_VERSE
「　去年春鳥鳴此時思弟兄今年秋菊爛此時思發生緣水¶千場咽黃雲四面平哀哉百年內腸斷憶咸京
#+END_VERSE
」¶

#+BEGIN_VERSE
「　拾得寒山弟寒山拾得兄從來無住處借問甚時生寒暑¶隨緣過乾坤似掌平何人知此意步步蹋瑤京
#+END_VERSE
」¶

#+BEGIN_VERSE
「　小者元似弟大者總如兄都來同我住分別實不生嶮巇¶山下道履之坦然平此中好托足何必上玉京
#+END_VERSE
」¶

#+BEGIN_VERSE
「　自樂平生道煙蘿石洞閒野情多放曠長伴白雲閒有路¶不通世無心孰可攀石床孤夜坐圓月上寒山
#+END_VERSE
」¶

#+BEGIN_VERSE
「　青松千萬樹白屋兩三閒在世人人冗為僧日日閒貪心¶多苦惱俗事莫追攀幸可供齋缽秋來芋滿山
#+END_VERSE
」¶

#+BEGIN_VERSE
「　茆草尖頭屋幽人住此閒恬神惟無慮適意在清閒儕朋¶雖往復一事了無攀報汝雲水客無心是寒山
#+END_VERSE
」¶

#+BEGIN_VERSE
「　時人尋雲路雲路杳無蹤山高多嶮峻澗闊少玲瓏碧嶂¶前兼後白雲西復東欲知雲路處雲路在虛空
#+END_VERSE
」
<pb:KR6q0216_J_001-0400b>¶

#+BEGIN_VERSE
「　欲與雲為伴雲多不定蹤擬將山作侶山亦少玲瓏只是¶形兼影相隨西又東何須求富貴富貴盡成空
#+END_VERSE
」¶

#+BEGIN_VERSE
「　汝欲尋鳥道鳥道隔雲蹤迢迢深壑裏望之還玲瓏既不¶在南北何以在西東揭開塵翳境方知含碧空
#+END_VERSE
」¶

#+BEGIN_VERSE
「　凡讀我詩者心中須護淨慳貪繼日廉諂曲登時正驅除¶遣惡業歸依受真性今日得佛身急急如律令
#+END_VERSE
」¶

#+BEGIN_VERSE
「　身將枯木同心與蓮華淨萬善無異途千邪皆稟正不離¶文字相不即真如性浩浩天地閒咸遵法王令
#+END_VERSE
」¶

#+BEGIN_VERSE
「　不起憎愛心何須隨染淨攀緣定入邪冥理即歸正當現¶修羅身還同大覺性纔有纖毫情快提莫邪令
#+END_VERSE
」¶

#+BEGIN_VERSE
「　俊傑馬上郎揮鞭指綠楊謂言無死日終不作梯航四運¶花自好一朝成萎黃醍醐與石蜜至死不能嘗
#+END_VERSE
」¶

#+BEGIN_VERSE
「　誰家遊冶郎白馬繫垂楊卻引如花妓同登載酒航春風¶弄水碧落日映山黃忽掩泉臺路珍羞不得嘗
#+END_VERSE
」¶

#+BEGIN_VERSE
「　少年遊俠郎走馬向堤楊朝過瓊花觀暮上大湖航只說¶春芳好安知秋草黃須臾既已矣美酒不能嘗
#+END_VERSE
」¶

#+BEGIN_VERSE
「　一為書劍客三遇聖明君東守文不賞西征武不勳學文¶兼學武學武兼學文今日既老矣餘生不足云
#+END_VERSE
」¶

#+BEGIN_VERSE
「　磊落夔龍士聰明堯舜君黃扉論大道紫塞樹奇勳食肉¶封侯骨經天緯地文北邙山下路到此漫云云
#+END_VERSE
」¶

#+BEGIN_VERSE
「　六合真傳舍三皇上世君無為海嶽靜有道爵高勳讓國¶真堯德儀刑實周文南征與北戰後來不堪云
#+END_VERSE
」¶

#+BEGIN_VERSE
「　莊子說送死天地為棺槨吾歸此有時唯須一幡箔死將¶餧青蠅弔不勞白鶴餓著首陽山生廉死亦樂
#+END_VERSE
」¶

#+BEGIN_VERSE
「　天下白玉棺人成黃金槨送終無貴賤未可笑織箔不死¶丁令威千年化為鶴莊生喻髑髏何用南面樂
#+END_VERSE
」¶

#+BEGIN_VERSE
「　雙樹焚金棺隻履薶空槨此事雖殊途止隔一筠箔不貴¶赤水珠焉知支遁鶴多少委塵泥未肯求安樂
#+END_VERSE
」¶

#+BEGIN_VERSE
「　天生百尺樹翦作長條木可惜棟梁材拋之在幽谷年多¶心尚勁日久皮漸禿識者取將來猶堪拄馬屋
#+END_VERSE
」
<pb:KR6q0216_J_001-0400c>¶

#+BEGIN_VERSE
「　何處好園林此中多樹木擎天要一柱匠者入空谷歲久¶霜霰繁根深枝葉禿棄之不肯收無以成我屋
#+END_VERSE
」¶

#+BEGIN_VERSE
「　憫此蛇戀窟忻彼鶴棲木所以去嬌華往來雲外谷河水¶淺復清又見樹枝禿我見哲人為不肯事金屋
#+END_VERSE
」¶

#+BEGIN_VERSE
「　玉堂掛珠簾中有嬋娟子其貌勝神仙容華若桃李東家¶春霧生西舍秋風起更過三十年還成甘蔗滓
#+END_VERSE
」¶

#+BEGIN_VERSE
「　翩翩馬上郎借問誰家子賤妾有高樓須君駐行李雞鳴¶北斗斜鴉噪東方起君意終別離妾身在泥滓
#+END_VERSE
」¶

#+BEGIN_VERSE
「　可悲遊俠兒還嘆繁華子斯須骨沈沙冷落路旁李孤魂¶叫白日薄暮凄風起誰坐痛昔人新故總泥滓
#+END_VERSE
」¶

#+BEGIN_VERSE
「　父母讀經多田園不羨他婦搖機軋軋兒弄口㗻㗻拍手¶催花舞搘頤聽鳥歌誰當來嘆賞樵客屢經過
#+END_VERSE
」¶

#+BEGIN_VERSE
「　田舍苦無多荒來亦任他草深蟲唧唧林密鳥㗻㗻野老¶攜壺至山童拍手歌幽棲自可樂百歲等閒過
#+END_VERSE
」¶

#+BEGIN_VERSE
「　歲月苦不多南田又屬他青雲空冉冉黃口時㗻㗻自我¶居寒山山下有樵歌更與白雲契金紫莫能過
#+END_VERSE
」¶

#+BEGIN_VERSE
「　四時無止息年去又年來萬物有代謝九天無朽摧東明¶又西暗花落復花開唯有黃泉客冥冥去不回
#+END_VERSE
」¶

#+BEGIN_VERSE
「　春秋更代謝暑往即寒來一雨野花落多風林木摧方看¶朝霧擁欻見暮雲開少小顏如玉而今喚得回
#+END_VERSE
」¶

#+BEGIN_VERSE
「　視彼琪樹鳥朝去暮還來歎息居高位焉能保不摧哲人¶知利害蓬門常不開耽此青雲谷歲歲可排回
#+END_VERSE
」¶

#+BEGIN_VERSE
「　手筆太縱橫身材極魁偉生為有限身死作無名鬼自古¶如此多君今爭奈何可來白雲裏教你紫芝歌
#+END_VERSE
」¶

#+BEGIN_VERSE
「　堂堂七尺軀所學尤奇偉每著古衣冠不怕閒神鬼達少¶窮困多有材如命何將琴換美酒痛飲且高歌
#+END_VERSE
」¶

#+BEGIN_VERSE
「　杞梓棟梁材千尺果俊偉今人不及木鹿鹿終為鬼學佛¶利常多不來奈若何寒山清淨所亭午一放歌
#+END_VERSE
」¶

#+BEGIN_VERSE
「　有一餐霞子其居諱俗遊論時實蕭爽在夏亦如秋幽澗¶常瀝瀝高松風颼颼其中半日坐忘卻百年愁
#+END_VERSE
」
<pb:KR6q0216_J_001-0401a>¶

#+BEGIN_VERSE
「　山林有何好每愛此中遊江月白如晝海風涼似秋柴門¶向悄悄樹葉風颼颼寄語貂蟬客可來消汝愁
#+END_VERSE
」¶

#+BEGIN_VERSE
「　臨溪觀魚躍登山狎鹿遊熱焰終不到涼如九月秋林深¶煙漠漠夜靜風颼颼東巖與西壁歲歲不知愁
#+END_VERSE
」¶

#+BEGIN_VERSE
「　快搒三翼舟善乘千里馬莫能造我家謂言最幽野巖穴¶深嶂中雲雷竟日下自非孔丘公無能相救者
#+END_VERSE
」¶

#+BEGIN_VERSE
「　自從開闢來此地無車馬而有聖道場深山連曠野人生¶百年間日照四天下誰是金石姿常存不亡者
#+END_VERSE
」¶

#+BEGIN_VERSE
「　天地如一舟物象如一馬達此空王理高歌遊曠野東峰¶日自昇西巖雲自下寄語山外翁我是清閒者
#+END_VERSE
」¶

#+BEGIN_VERSE
「　少年何所愁愁見鬢毛白白更何所愁愁見日逼迫移向¶東岱居配守北邙宅何忍出此言此言傷老客
#+END_VERSE
」¶

#+BEGIN_VERSE
「　遙見川上花朱朱兼白白開落不暫停寒暑相催迫宿草¶生故墳垂楊映新宅新宅能幾時百年如過客
#+END_VERSE
」¶

#+BEGIN_VERSE
「　纔是少年郎忽見雙鬢白鬢白猶易可悲哉猛火迫主人¶生恐怖魔子耗家宅暑往復寒來伶俜長作客
#+END_VERSE
」¶

#+BEGIN_VERSE
「　智者君拋我愚者我拋君非愚亦非智從此繼相聞入夜¶歌明月侵晨舞白雲焉能住口手端坐鬢紛紛
#+END_VERSE
」¶

#+BEGIN_VERSE
「　堆錢向百屋我固不如君一道清虛理知君亦不聞下方¶陰有雪絕頂晝無雲未息塵勞苦誰儂為解紛
#+END_VERSE
」¶

#+BEGIN_VERSE
「　我道我無我君言君自君渾渾如相似終須落見聞倚杖¶視芳草舉頭望漢雲上下誰受點何物可紛紛
#+END_VERSE
」¶

#+BEGIN_VERSE
「　兩龜乘犢車驀出路頭戲一蠆從傍來苦死欲求寄不載¶爽人情始載被沈累彈指不可論行恩卻遭刺
#+END_VERSE
」¶

#+BEGIN_VERSE
「　道傍多大樹樹下群兒戲上有一蟬鳴不知身是寄螳螂¶來捕之未免黃雀累黃雀被彈射哀哉作詩刺
#+END_VERSE
」¶

#+BEGIN_VERSE
「　高堂集眾賓乃是童兒戲可笑須眉人卻堅火宅寄已無¶般若明返有家私累倏忽冥符催業風鋩如刺
#+END_VERSE
」¶

#+BEGIN_VERSE
「　東家一老婆富來三五年昔日貧於我今笑我無錢渠笑¶我在後我笑渠在前相笑儻不止東邊復西邊
#+END_VERSE
」
<pb:KR6q0216_J_001-0401b>¶

#+BEGIN_VERSE
「　富謂無貧日貧思有富年由來人作鬼枉用紙為錢白骨¶深泥下青苔古墓前虛空猶可料生死莫知邊
#+END_VERSE
」¶

#+BEGIN_VERSE
「　富家夜如日貧者日如年高樓歌艷曲低屋恨無錢貧兒¶死在後富兒死在前貧富一堆土寂寂白蒿邊
#+END_VERSE
」¶

#+BEGIN_VERSE
「　慣居幽隱處[└@(人/一)]向國清中時訪豐干老仍來看拾公獨回¶上寒巖無人話合同尋究無源水源窮水不窮
#+END_VERSE
」¶

#+BEGIN_VERSE
「　天台國清寺古木亂泉中此地橫千嶂何人識二公雲形¶旦暮改石色古今同須信這箇意推尋無有窮
#+END_VERSE
」¶

#+BEGIN_VERSE
「　古木幽深處國清寺在中執爨兩比丘一朝來丘公諾諾¶無人識歸去道不同松門石上字了了義無窮
#+END_VERSE
」¶

#+BEGIN_VERSE
「　氐眼鄒公妻邯鄲杜生母二人同共老一種好面首昨日¶會客場惡衣排在後只為著破裙喫他殘[麩-夫+(立/口)]𪍣
#+END_VERSE
」¶

#+BEGIN_VERSE
「　飛雉感故兒掇蜂念前母焉知采桑人正恨飛蓬首坎坷¶一生中崢嶸千載後真金去砂礫嘉饌輕[麩-夫+(立/口)]𪍣
#+END_VERSE
」¶

#+BEGIN_VERSE
「　嬌女嫁貧夫焉能事父母只羨馬上郎瞋喝復搔首窮通¶各有時遭際止前後歲寒若可操且共食𪍴𪍣
#+END_VERSE
」¶

#+BEGIN_VERSE
「　夫物有所用用之各有宜用之若失所一缺復一虧圓鑿¶而方衲悲哉空爾為驊騮將捕鼠不及跛貓兒
#+END_VERSE
」¶

#+BEGIN_VERSE
「　虛心待萬物無適而不宜待物苟有心紛然成與虧千峰¶若菡萏孰是雕鎪為將欲究根本問取石女兒
#+END_VERSE
」¶

#+BEGIN_VERSE
「　雲行必雨施物各有所宜日上光宜遠月圓影定虧陰陽¶存變化世事復何為打殺活狗子弄活死貓兒
#+END_VERSE
」¶

#+BEGIN_VERSE
「　誰家長不死死事舊來均始憶八尺漢俄成一聚塵黃泉¶無曉日青草有時春行到傷心處松風愁殺人
#+END_VERSE
」¶

#+BEGIN_VERSE
「　榮枯有定分修短未常均匕首生衽席旄頭沒戰塵清宮¶不畏暑陋巷豈知春一去無回日驪山殉葬人
#+END_VERSE
」¶

#+BEGIN_VERSE
「　延促俱無定智愚難可均萬年方有望一夕委灰塵白水¶還堪煮青山依舊春回首歌舞地不見昔時人
#+END_VERSE
」¶

#+BEGIN_VERSE
「　竟日長如醉流年不暫停薶著蓬蒿下曉日何冥冥骨肉¶消散盡魂魄幾凋零遮莫咬鐵口無因讀老經
#+END_VERSE
」
<pb:KR6q0216_J_001-0401c>¶

#+BEGIN_VERSE
「　風輪轉烏兔不得須臾停作暮沉厚地今晨出高冥雪霜¶有肅殺蘭艾俱飄零人命若朝露勸君尋佛經
#+END_VERSE
」¶

#+BEGIN_VERSE
「　狂風吹敗葉一刻不留停既已沉泥土不能飛冥冥蕭蕭¶白日暮玉露逐秋零人死豈可再何不註六經
#+END_VERSE
」¶

#+BEGIN_VERSE
「　一向寒山坐淹留三十年昨來訪親友大半入黃泉漸滅¶如殘燭長流似逝川今朝對孤影不覺淚雙縣
#+END_VERSE
」¶

#+BEGIN_VERSE
「　故人猶記面相別未逾年有恨成千古無書達九泉殯宮¶新草木華屋舊山川不見高堂會空悲畫像縣
#+END_VERSE
」¶

#+BEGIN_VERSE
「　故鄉音信絕悲歌是幾年親友無相問父老盡黃泉里樹¶已成荒蒿萊竟滿川感傷復感傷空瞻白日縣
#+END_VERSE
」¶

#+BEGIN_VERSE
「　垂柳暗如煙飛花飄似霰夫居離婦州婦住思夫縣各在¶天一涯何時復相見寄語明月樓莫貯雙飛燕
#+END_VERSE
」¶

#+BEGIN_VERSE
「　昔往桃作花今歸雨成霰扁舟隔江海數夢還鄉縣逝水¶去不回故人難再見欲留五色絲一繫孤飛燕
#+END_VERSE
」¶

#+BEGIN_VERSE
「　寒空望如煙殘腊正飛霰君居滄海洲儂住桑田縣滄海¶與桑田經年難一見可憐明月樓冷殺雙飛燕
#+END_VERSE
」¶

#+BEGIN_VERSE
「　有酒相招飲有肉相呼喫黃泉前後人少壯須努力玉帶¶暫時華金釵非久飾張翁與鄭婆一去無消息
#+END_VERSE
」¶

#+BEGIN_VERSE
「　前鬼擔屍來後鬼欲奪喫邀人證其虛竟賴實語力雖遭¶後鬼噉復因前鬼飾思量我是誰從此輪回息
#+END_VERSE
」¶

#+BEGIN_VERSE
「　九地苦眾生涎涕乃自喫長長無厭期終是勞筋力可憐¶此一輩往往自莊飾請墮人我山無明當下息
#+END_VERSE
」¶

#+BEGIN_VERSE
「　可憐好丈夫身體極稜稜春秋未三十才藝百般能金羇¶逐俠客玉饌集良朋唯有一般惡不傳無盡燈
#+END_VERSE
」¶

#+BEGIN_VERSE
「　少年學弓劍所向振威稜碧海擒龍易青山射虎能長尋¶花作伴儘用酒為朋一旦佳城閉其誰見桼燈
#+END_VERSE
」¶

#+BEGIN_VERSE
「　少年力亦壯英風憺威稜登壇容易事破敵奪魁能五湖¶皆賓客名花事良朋功成枯萬骨高堂自息燈
#+END_VERSE
」¶

#+BEGIN_VERSE
「　桃花欲經夏風月催不待訪覓漢時人能無一箇在朝朝¶花遷落歲歲人移改今日揚塵處昔時為大海
#+END_VERSE
」
<pb:KR6q0216_J_001-0402a>¶

#+BEGIN_VERSE
「　富貴何日來留將少年待少年忽復去唯有白髮在髮白¶歸九泉須臾陵谷改方當未足心欲吸無窮海
#+END_VERSE
」¶

#+BEGIN_VERSE
「　富貴與功名默默苦相待倏忽風塵起孰在孰不在昨日¶樹頭花今朝顏色改君當子細觀指日變桑海
#+END_VERSE
」¶

#+BEGIN_VERSE
「　我見東家女年可十有八西舍競來問願姻夫妻佸烹羊¶煮眾命聚頭作婬殺含笑樂呵呵啼哭受殃決
#+END_VERSE
」¶

#+BEGIN_VERSE
「　七十白頭人娶妻年二八婚姻既失時意氣何由佸艷婦¶不執刀衰翁多被殺夕陽在西山好與兒女決
#+END_VERSE
」¶

#+BEGIN_VERSE
「　世間幾般樣不平亦七八美玉碔砆偶美妾浪子佸煮魚¶傷溼生頓蛋豈非殺最公毘沙王咨爾當自決
#+END_VERSE
」¶

#+BEGIN_VERSE
「　田舍多桑園牛犢滿廄轍肯信有因果頑皮早晚裂眼看¶消磨盡當頭各自活紙褲瓦作褌到頭凍餓殺
#+END_VERSE
」¶

#+BEGIN_VERSE
「　慎勿登權門權門有覆轍李斯遭族夷蘇秦就車裂多結¶他人冤獨求自己活小人不容誅君子先去殺
#+END_VERSE
」¶

#+BEGIN_VERSE
「　昔來已覆車今來復蹈轍手裏握金珠難教愛網裂瀟灑¶任所為居處隨生活不信古公言惟只恣婬殺
#+END_VERSE
」¶

#+BEGIN_VERSE
「　極目兮長望白雲四茫茫鴟鴉飽腲腇鸞鳳饑徬徨駿馬¶放石磧蹇驢能至堂天高不可問鷦鷯在滄浪
#+END_VERSE
」¶

#+BEGIN_VERSE
「　萬古一相望山川何渺茫撫心兮蹢躅搔首兮徬徨明月¶混泥滓伯勞棲畫堂賢人不見用自古涕淋浪
#+END_VERSE
」¶

#+BEGIN_VERSE
「　成敗兩相倚報理豈渺茫得權忘恥辱失路倍徬徨龍蛇¶歸林野妖狐陞君堂哲人多不爾歌詠去滄浪
#+END_VERSE
」¶

#+BEGIN_VERSE
「　若人逢鬼魅第一莫驚懼捺硬莫采渠呼名自當去燒香¶請佛力禮拜求僧助蚊子叮鐵牛無渠下觜處
#+END_VERSE
」¶

#+BEGIN_VERSE
「　鬼是人所為人正鬼亦懼鬼若異於人陰陽孰來去明知¶心自驚卻喚佛相助嗔喜在面門何曾離當處
#+END_VERSE
」¶

#+BEGIN_VERSE
「　靜坐被呼聲神清無所懼分明是此人渠當自避去智者¶善卻之焉用求人助如雪在爐邊理無得久處
#+END_VERSE
」¶

#+BEGIN_VERSE
「　浩浩黃河水東流長不息悠悠不見清人人壽有極苟欲¶乘白雲曷由生羽翼唯當鬢皤時行住須努力
#+END_VERSE
」
<pb:KR6q0216_J_001-0402b>¶

#+BEGIN_VERSE
「　寒暑去復來未知何時息常聞古老說天地有終極螻蟻¶包一身蠛蠓持兩翼人身苟不妄本具大神力
#+END_VERSE
」¶

#+BEGIN_VERSE
「　兩丸急似箭暮朝無停息寄語五湖人榮枯焉有極啾啾¶蚊子聲纖纖著蟬翼天地尚不仁何不勤道力
#+END_VERSE
」¶

#+BEGIN_VERSE
「　乘茲朽木船採彼紝婆子行至大海中波濤復不止唯齎¶一宿糧去岸三千里煩惱從何生愁哉緣苦起
#+END_VERSE
」¶

#+BEGIN_VERSE
「　向上無爺孃向下無妻子自語還自歌獨行又獨止人人¶我知識處處吾鄉里借問何以然佛種從緣起
#+END_VERSE
」¶

#+BEGIN_VERSE
「　方便呼為智亦是假生子須臾不相離密密還共止逢貴¶在高堂遇賤居貧里雖然任偏圓兩手托不起
#+END_VERSE
」¶

#+BEGIN_VERSE
「　默默永無言後生何所述隱居在林藪智境何由出枯槁¶非堅衛風霜成夭疾土牛耕石田未有得稻日
#+END_VERSE
」¶

#+BEGIN_VERSE
「　先聖既有作後賢可無述如磨古銅鏡塵去光自出一念¶成佛人飄風未為疾現前不了悟浮雲掩白日
#+END_VERSE
」¶

#+BEGIN_VERSE
「　一自入寒巖愛閒嬾著述長攜生蒺藜要打石兒出柴童¶歸去時前峰雲飛疾年年住中峰舉手弄白日
#+END_VERSE
」¶

#+BEGIN_VERSE
「　快哉混沌身不飯復不尿遭得誰鑽鑿因之立九竅朝朝¶為衣食歲歲愁租調千箇爭一錢聚頭亡命叫
#+END_VERSE
」¶

#+BEGIN_VERSE
「　不見木傀儡何常遺屎尿高低逐線索動靜因關竅渠本¶無愛憎他來任嘲調分明幕裏人代作啾啾叫
#+END_VERSE
」¶

#+BEGIN_VERSE
「　法身無污潔道或在屎尿渾渾一物無何用鑿孔竅心月¶絕比倫秋風吹古調我觀琴瑟音不及小蟲叫
#+END_VERSE
」¶

#+BEGIN_VERSE
「　啼哭緣何事淚如珠子顆應當有別離復是遭喪禍所為¶在貧窮未能了因果塚間擔死屍六道不忻我
#+END_VERSE
」¶

#+BEGIN_VERSE
「　渴時飲水漿饑來吞飯顆但貪生處樂不究死時禍先要¶斷惡緣次宜營善果了然見法王從此除人我
#+END_VERSE
」¶

#+BEGIN_VERSE
「　古喻業如沙莫犯如粟顆生時既不作死去無劇禍死生¶兩無拘是人已證果百累離諸身何物執是我
#+END_VERSE
」¶

#+BEGIN_VERSE
「　婦女慵經織男夫嬾耨田輕浮耽挾彈趾蹝拈抹弦凍骨¶衣應急充腸食在先今誰念於汝痛苦哭蒼天
#+END_VERSE
」
<pb:KR6q0216_J_001-0402c>¶

#+BEGIN_VERSE
「　學道猶貪富為僧好買田利名忙似箭生死急如絃作福¶居人後隨邪在眾先鑽頭入古井仰面望青天
#+END_VERSE
」¶

#+BEGIN_VERSE
「　勿耕無明地慎種業海田我心平如水還教直似絃勤道¶休云後行惠宜在先若是無人我不須慕四天
#+END_VERSE
」¶

#+BEGIN_VERSE
「　不行真正道隨邪號行婆口慚神佛少心懷嫉妒多背後¶噇魚肉人前念佛陀如此修身處應難避奈何
#+END_VERSE
」¶

#+BEGIN_VERSE
「　須知真極樂不離此娑婆水樹談玄久山禽念佛多參隨¶假菩薩蹉過活彌陀欲步金蓮去其如未徹何
#+END_VERSE
」¶

#+BEGIN_VERSE
「　作詩搜枯腸如何出娑婆未若一心靜天龍仰重多閒行¶千峰色倦坐古坡陀不起些些妄業主奈爾何
#+END_VERSE
」¶

#+BEGIN_VERSE
「　有漢姓傲慢名貪字不廉一身無所解百事被他嫌死惡¶黃連苦生憐白蜜甜喫魚猶未止食肉更無厭
#+END_VERSE
」¶

#+BEGIN_VERSE
「　必以身心淨當於口齒廉空門魚肉臭暗室鬼神嫌稟戒¶情無礙餐蔬味自甜為僧最可惡飲酒夜厭厭
#+END_VERSE
」¶

#+BEGIN_VERSE
「　我本生來靜不貪亦不廉常時無改變友朋何生嫌寥寥¶真無我何必石蜜甜野菜與山果餐之真無厭
#+END_VERSE
」¶

#+BEGIN_VERSE
「　益者益其精可名為有益易者易其形是名為有易能益¶復能易當得上仙籍無益復無易終不免死厄
#+END_VERSE
」¶

#+BEGIN_VERSE
「　本來無一物必竟何損益人壽有短長虛空無移易身遭¶因果縛名落生死籍八萬大劫終神仙叵逃厄
#+END_VERSE
」¶

#+BEGIN_VERSE
「　木叉先聖心與爾行有益嚴身事作難逐妄情多易往往¶入邪見不能究典籍須臾未肯休陳年耽苦厄
#+END_VERSE
」¶

#+BEGIN_VERSE
「　徒勞說三史浪自看五經洎老檢黃籍依然注白丁筮遭¶迍蹇卦生主虛危星不及河邊樹年年一度青
#+END_VERSE
」¶

#+BEGIN_VERSE
「　有人尋佛教凝坐誦禪經不肯求諸己徒勞識一丁茫然¶紙上語默若霧中星指出西來意春山疊疊青
#+END_VERSE
」¶

#+BEGIN_VERSE
「　俗士耽禮斗禪僧改講經肥甘乃充口奈目不識丁乞物¶爭曉日負歸帶夜星一肩破衲衣補黃又補青
#+END_VERSE
」¶

#+BEGIN_VERSE
「　我今有一襦非羅復非綺借問作何色不紅亦不紫夏天¶將作衫冬天將作被冬夏遞互用長年只者是
#+END_VERSE
」
<pb:KR6q0216_J_001-0403a>¶

#+BEGIN_VERSE
「　虛心絕嗜欲實語無文綺不學諸凡夫誇張金與紫真空¶作床座玅有為衣被過去佛盡然當來亦如是
#+END_VERSE
」¶

#+BEGIN_VERSE
「　賴寒破衲衣不用著羅綺行歌春草青日照秋山紫累石¶支藤床燒松烘紙被天晴眺諸峰安樂長如是
#+END_VERSE
」¶

#+BEGIN_VERSE
「　貪人好聚財恰如梟愛子子大而食母財多還害己散之¶即福生聚之即禍起無財亦無禍鼓翼青雲裏
#+END_VERSE
」¶

#+BEGIN_VERSE
「　吾觀聚斂僧不及盜家子盜損己利他僧損他利己善惡¶粲然分吉凶從此起蒼蠅案上立心在糞堆裏
#+END_VERSE
」¶

#+BEGIN_VERSE
「　要貪活雀兒莫放金彈子放彈不得雀此雀益遠已江河¶滾滾流波浪紛紛起欲知至人為不在巢窠裏
#+END_VERSE
」¶

#+BEGIN_VERSE
「　去家一萬里提劍擊匈奴得利渠即死失利汝即殂渠命¶既不惜汝命有何辜教汝百勝術不貪為上謨
#+END_VERSE
」¶

#+BEGIN_VERSE
「　寧為市義客勿作守錢奴錢散義即聚財多身乃殂黃金¶難免死白璧易招辜無備行險道其誰為爾謨
#+END_VERSE
」¶

#+BEGIN_VERSE
「　侍燕夜未央中使呼念奴不知固封建所以身先殂華屋¶空阿嬌青天何太辜白骨薶灰壤千古失良謨
#+END_VERSE
」¶

#+BEGIN_VERSE
「　惡趣甚茫茫冥冥無日光人間八百歲未抵半宵長此等¶諸癡子論情甚可傷勸君求出離認取法中王
#+END_VERSE
」¶

#+BEGIN_VERSE
「　無始墮蒼茫何由發智光人間憂日短地下恨時長外道¶癡尤甚天魔獨自傷直須收六國處處奉君王
#+END_VERSE
」¶

#+BEGIN_VERSE
「　情生智便隔念淨指飛光明暗終是一何曾落短長不逐¶膏腴味焉有損益傷告汝諸佛子須是悟心王
#+END_VERSE
」¶

#+BEGIN_VERSE
「　天高高不窮地厚厚無極動物在其中馮茲造化力爭頭¶覓飽暖作計相噉食因果都未詳盲兒問乳色
#+END_VERSE
」¶

#+BEGIN_VERSE
「　萬水朝東溟眾星拱北極悠悠天地間畢竟承誰力虎豹¶能食人魚蝦為人食何常噉空虛總不離形色
#+END_VERSE
」¶

#+BEGIN_VERSE
「　天池與南溟望之杳無極鵬飛才九萬尚借搏風力誡汝¶勿雜啖純資禪悅食可以得佛心現出摩尼色
#+END_VERSE
」¶

#+BEGIN_VERSE
「　天下幾種人論時色數有賈婆如許夫黃老元無婦衛氏¶兒可憐鍾家女極醜渠若向西行我便東邊走
#+END_VERSE
」
<pb:KR6q0216_J_001-0403b>¶

#+BEGIN_VERSE
「　無時因有無有處緣無有日月成晦朔陰陽配夫婦非麤¶不辯細見好方知醜地上瀉水銀一任東西走
#+END_VERSE
」¶

#+BEGIN_VERSE
「　窈窕絕世無貞淑亦罕有妒性尚不形此姝真良婦冰雪¶在清操安能隨妍醜直路乃宜行莫逐小門走
#+END_VERSE
」¶

#+BEGIN_VERSE
「　賢士不貪婪癡人好鑪冶麥地占他家竹園皆我者努膊¶覓錢財切齒驅奴馬須看郭門外壘壘松樹下
#+END_VERSE
」¶

#+BEGIN_VERSE
「　天地一鴻鑪萬物付陶冶同在橐籥中孰為呼吸者得鹿¶反失鹿失馬卻得馬如看畫壁人特地分高下
#+END_VERSE
」¶

#+BEGIN_VERSE
「　萬象是何物盈盈積大冶朝菌與朱頂誰是長生者早晨¶猶蕭爽薄暮落湯蟹骨肉難可保何如盡放下
#+END_VERSE
」¶

#+BEGIN_VERSE
「　有人把椿樹喚作白旃檀學道多沙數幾箇得泥丸棄金¶卻擔草謾他亦自謾似聚沙一處成團也大難
#+END_VERSE
」¶

#+BEGIN_VERSE
「　財物聚必散智人乃行檀如將泥彈子換彼黃金丸寸草¶不肯捨凡夫甘自謾使居輪王位一切始更難
#+END_VERSE
」¶

#+BEGIN_VERSE
「　白業誰能為紅爐空著檀沙若成玉飯雪亦作金丸鳥獸¶尚知時人將甘自謾須臾能返照成佛亦不難
#+END_VERSE
」¶

#+BEGIN_VERSE
「　蒸沙擬作飯臨渴始掘井用力磨碌磚那堪將作鏡佛說¶元平等總有真如性但自審思量不用閒爭競
#+END_VERSE
」¶

#+BEGIN_VERSE
「　作善如登梯造惡如入井持戒如守城坐禪如磨鏡千般¶出心地一等明佛性聖者常自修凡夫好爭競
#+END_VERSE
」¶

#+BEGIN_VERSE
「　人空法亦空是誰落在井打破此疑關高縣真如鏡露柱¶吐玄機燈籠談佛性向道本無無何常有爭競
#+END_VERSE
」¶

#+BEGIN_VERSE
「　欲識生死譬且將冰水比水結即成冰冰消返成水已死¶必應生出生還復死冰水不相傷生死還雙美
#+END_VERSE
」¶

#+BEGIN_VERSE
「　心法自然真世間無可比乍同摩尼珠又似清淨水若但¶著語言何由出生死百非俱勦絕諸佛咸稱美
#+END_VERSE
」¶

#+BEGIN_VERSE
「　我有滄海珠光潔無可比明明如走盤汪汪沈秋水照物¶乃無窮用之色不死法王親手繫窮子焉知美
#+END_VERSE
」¶

#+BEGIN_VERSE
「　滿卷才子詩溢壺聖人酒行愛觀牛犢坐不離左右霜露¶入茆簷月華明戶牖此時吸兩甌吟詩兩三首
#+END_VERSE
」
<pb:KR6q0216_J_001-0403c>¶

#+BEGIN_VERSE
「　不說無事禪不飲無名酒青山在吾左流水在吾右芳草¶生滿庭白雲飛入牖從來只麼閒倏忽成皓首
#+END_VERSE
」¶

#+BEGIN_VERSE
「　若問山中事苦茶頗勝酒黃猿朝在南青雀夕在右我志¶在冰雪何曾陋甕牖一生只是閒倦來嬾搔首
#+END_VERSE
」¶

#+BEGIN_VERSE
「　施家有兩兒以藝千齊楚文武各自備託身為得所孟公¶問其術我子親教汝秦衛兩不成失時成齟齬
#+END_VERSE
」¶

#+BEGIN_VERSE
「　農夫勞四肢久坐即酸楚公子美梁肉啖虀為失所野人¶樂深禪蔬果吾愛汝使各捐故習未免相齟齬
#+END_VERSE
」¶

#+BEGIN_VERSE
「　逐日爭名利不知自苦楚行之不得宜處之又非所是以¶多悲酸焉能救得汝汝若如寒山何處形齟齬
#+END_VERSE
」¶

#+BEGIN_VERSE
「　或有衒行人才藝過周孔見罷頭兀兀看時身侗侗繩牽¶未肯行錐刺猶不動恰似羊公鶴可憐生懵懂
#+END_VERSE
」¶

#+BEGIN_VERSE
「　羊祜五歲時探環桑樹孔前生明皎潔後世直儱侗儒者¶或有疑聞之心亦動釋尊說因果實為開懵懂
#+END_VERSE
」¶

#+BEGIN_VERSE
「　青燈與黃卷步步學周孔忽然白髮生此事猶儱侗一朝¶盍棺中牽之不能動何如台領客平生只懵懂
#+END_VERSE
」¶

#+BEGIN_VERSE
「　變化計無窮生死竟不止三途鳥雀身五嶽魚龍已世濁¶作羺䍲時清為騄駬前回是富兒今度成貧士
#+END_VERSE
」¶

#+BEGIN_VERSE
「　車輪生四角行客心未止堯舜尚為名巢由不忘己龍中¶多蝘蜓馬外無騄駬亂世奸邪人太平雄俊士
#+END_VERSE
」¶

#+BEGIN_VERSE
「　大道常坦平誰行誰復止帝皇世已還秦漢時已已如今¶事正雜雜意奔騄駬不若齊放下回首即真士
#+END_VERSE
」¶

#+BEGIN_VERSE
「　書判全非弱嫌身不得官銓曹被拗折洗垢覓瘡瘢必也¶關天命今年更試看盲兒射雀日偶中亦非難
#+END_VERSE
」¶

#+BEGIN_VERSE
「　世亂防邊將時危納粟官征夫多作鬼戰馬得辭瘢寵贈¶真何用名旌只好看不因兵革苦那識利名難
#+END_VERSE
」¶

#+BEGIN_VERSE
「　旦為洛陽令暮作諫言官只欲得平治蕩蕩去民瘢城狐¶才遯跡社鼠遙相看可歎昔人語臣易為君難
#+END_VERSE
」¶

#+BEGIN_VERSE
「　吁嗟濁濫處羅剎共賢人謂是荒流類焉知道不親狐假¶獅子勢詐妄卻稱真鉛礦入鑪冶方知金不精
#+END_VERSE
」
<pb:KR6q0216_J_001-0404a>¶

#+BEGIN_VERSE
「　近日為僧者皆非貧道人枇杷樹子葉認作馬家親開口¶說相似到頭心不真借衣誑檀越正是野狐精
#+END_VERSE
」¶

#+BEGIN_VERSE
「　一種野盤僧談禪多媚人言時都如佛行去有疏親打誑¶機無似胡纏事卻真可憐晚近世緇衣益成精
#+END_VERSE
」¶

#+BEGIN_VERSE
「　大有饑寒客生將獸魚疏長存廟下石時笑路邊隅累日¶空思飯終冬不識襦唯齎一束草并帶五升麩
#+END_VERSE
」¶

#+BEGIN_VERSE
「　孝廉逢世薄交友為財疏寂寂同孤影煢煢守一隅仰看¶雲裏雁誰贈雪中襦縱得真金屑緣貧化作麩
#+END_VERSE
」¶

#+BEGIN_VERSE
「　古老亦有言貧來親交疏昔時居上院今日守空隅充饑¶得藜藿暖身著敝襦莫羞炊脫粟有時糴新麩
#+END_VERSE
」¶

#+BEGIN_VERSE
「　浪造凌霄閣虛登百尺樓養生仍夭命誘讀詎封侯不用¶從黃口何須厭白頭未能端似箭且莫曲如鉤
#+END_VERSE
」¶

#+BEGIN_VERSE
「　簇簇車馬地重重歌舞樓兒皆尚公主女盡嫁王侯一旦¶長伸腳頻呼不轉頭寧知前去路只有業交鉤
#+END_VERSE
」¶

#+BEGIN_VERSE
「　才上凌煙閣又登明月樓此樂若長保緇衣願封侯且自¶守瓶口莫教盡白頭萬事真一夢徒弄釣詩鉤
#+END_VERSE
」¶

#+BEGIN_VERSE
「　富貴親疏聚只為多錢米貧賤骨肉離非關少兄弟急須¶歸去來招賢闔未啟浪行朱雀街蹋破皮鞋底
#+END_VERSE
」¶

#+BEGIN_VERSE
「　何以禦凶荒黃金不如米有米復有金四海皆兄弟世亂¶風土薄人貧盜心啟姦諛九天上正直深溝底
#+END_VERSE
」¶

#+BEGIN_VERSE
「　須彌盧在海視之如粒米太空自如兄芥子自如弟和風¶浩浩生業戶從何啟無端苦眾生如石沈淵底
#+END_VERSE
」¶

#+BEGIN_VERSE
「　新穀尚未熟舊穀今已無就貸一斗許門外立踟躕夫出¶教問婦婦出遣問夫慳惜不救乏財多為累愚
#+END_VERSE
」¶

#+BEGIN_VERSE
「　谷響雖似有電光忽然無人生何異此不得久踟躕既旦¶還復暮如妻必對夫千齡同一盡未用相賢愚
#+END_VERSE
」¶

#+BEGIN_VERSE
「　生時千般有死去一物無聚散如彈指何必立踟躕妻死¶夫必葬夫死婦嫁夫青眼與白眼相共看癡愚
#+END_VERSE
」¶

#+BEGIN_VERSE
「　大有好笑事略陳三五箇張公富奢華孟子貧轗軻只取¶侏儒飽不憐方朔餓巴歌唱者多白雪無人和
#+END_VERSE
」
<pb:KR6q0216_J_001-0404b>¶

#+BEGIN_VERSE
「　重義輕王侯萬中無一箇他人願安樂自己甘轗軻雖若¶晉楚富不如夷齊餓呦呦鹿鳴篇我唱君可和
#+END_VERSE
」¶

#+BEGIN_VERSE
「　富貴如浮雲知此有幾箇跖蹻以壽終顏回遭轗軻既憐¶楚漢爭還思永嘉餓不如山中人新詩也懶和
#+END_VERSE
」¶

#+BEGIN_VERSE
「　雍容美少年博覽諸經史盡號曰先生皆稱為學士未能¶得官職不解秉耒耜冬披破布衫盍是書誤已
#+END_VERSE
」¶

#+BEGIN_VERSE
「　從小為近臣未常讀經史本非卿相才翻傲文學士折獄¶不以書耕田正無耜欺民得財貨財貨終害己
#+END_VERSE
」¶

#+BEGIN_VERSE
「　聖人筆麟經賞罰成一史折檻本人心不媿修文士譬如¶田家翁三之以剡耜拳拳無他為去欲在克己
#+END_VERSE
」¶

#+BEGIN_VERSE
「　昨日何悠悠場中可憐許上為桃李徑下作蘭蓀渚復有¶綺羅人舍中翠毛羽相逢欲相喚脈脈不能語
#+END_VERSE
」¶

#+BEGIN_VERSE
「　歲歲送春歸春歸定何許芙蓉滿池沼杜若生洲渚衰鬢¶忽驚秋飛光如插羽欲求身後名箇是閒言語
#+END_VERSE
」¶

#+BEGIN_VERSE
「　把手並耳言點首兩相許邀賞芙蕖花傾桮芳草渚赤搖¶鶴頂朱采動鴛鴦羽興罷即歸來獨坐深無語
#+END_VERSE
」¶

#+BEGIN_VERSE
「　之子何遑遑卜居須自審南方瘴癘多北地風霜甚荒陬¶不可居毒川難可飲魂兮歸去來食我家園葚
#+END_VERSE
」¶

#+BEGIN_VERSE
「　成佛非外求勸君當內審從初放逸生積久昏迷甚木葉¶衣可穿茆端酒莫飲道眼若未明報作檀家葚
#+END_VERSE
」¶

#+BEGIN_VERSE
「　言乃禍之端發之要先審上世人心淳今時薄俗甚榮華¶實爾為清澗終吾飲更有一般趣陌上多桑葚
#+END_VERSE
」¶

#+BEGIN_VERSE
「　人生不滿百常懷千載憂自身病始可又為子孫愁下視¶禾根土上看桑樹頭秤槌落東海到底始知休
#+END_VERSE
」¶

#+BEGIN_VERSE
「　總為無錢悶錢多始是憂積來常恐盜散去又添愁護己¶蛇蟠窟嫌人鱉縮頭未言他世苦已覺此生休
#+END_VERSE
」¶

#+BEGIN_VERSE
「　錦衣與輕裘樂事有何憂忽被群盜竊怫然一夜愁妻兒¶共相怨無語只垂頭物散人已矣高堂一時休
#+END_VERSE
」¶

#+BEGIN_VERSE
「　有樹先林生計年逾一倍根遭陵谷變葉被風霜改咸笑¶外凋零不憐內文彩皮膚脫落盡唯有真實在
#+END_VERSE
」
<pb:KR6q0216_J_001-0404c>¶

#+BEGIN_VERSE
「　山中好畬田種一收十倍地主既不常耕夫亦頻改泥沙¶得潤澤粟菽生光采秋刈春復然青山鎮常在
#+END_VERSE
」¶

#+BEGIN_VERSE
「　百城羅綺帛一倍與多倍究竟是虛事癡人無更改假借¶作己物外面虛光采有時拋四大獨有業果在
#+END_VERSE
」¶

#+BEGIN_VERSE
「　有人畏白首不肯捨朱紱採藥空求仙根苗亂挑掘數年¶無效驗癡意瞋怫鬱獵師披袈裟元非汝使物
#+END_VERSE
」¶

#+BEGIN_VERSE
「　死後書銘旌棺中具印紱多將異寶薶未免偷兒掘數者¶何冥冥思之轉鬱鬱勸君營葬時莫貯珍奇物
#+END_VERSE
」¶

#+BEGIN_VERSE
「　降尊與就卑懷璽更藏紱手把利名鋤轉向長安掘年衰¶氣力微性昏情亦鬱南無釋迦文失汝衣中物
#+END_VERSE
」¶

#+BEGIN_VERSE
「　一自遯寒山養命餐山果平生何所憂此世隨緣過日月¶如逝川光陰石中火任你天地移我暢巖中坐
#+END_VERSE
」¶

#+BEGIN_VERSE
「　只管徇塵緣何由成道果朱顏暗裏消白日忙中過古聖¶傳藥方教君免貪火將求安心法且去面壁坐
#+END_VERSE
」¶

#+BEGIN_VERSE
「　一子肯回光六子齊登果森羅眼裏栽如日中天過無事¶只高眠懶敲石中火夜半白月來莫去炭裏坐
#+END_VERSE
」¶

#+BEGIN_VERSE
「　我見世間人茫茫走路塵不知此中事將何為去津榮華¶能幾日眷屬片時親縱有千斤金不如林下貧
#+END_VERSE
」¶

#+BEGIN_VERSE
「　大我須忘我居塵莫染塵有心皆作佛無路不通津語默¶空為座行藏道是親吾非憎濁富性本愛清貧
#+END_VERSE
」¶

#+BEGIN_VERSE
「　明珠乃瑩然五色絕纖塵能破千年暗良為末世津用之¶隨所見從來沒疏親報汝參玄客切忌莫憂貧
#+END_VERSE
」¶

#+BEGIN_VERSE
「　吁嗟貧復病為人絕友親甕裏長無飯甑中屢生塵蓬菴¶不免雨漏榻劣容身莫怪今憔悴多愁定損人
#+END_VERSE
」¶

#+BEGIN_VERSE
「　弟兄同造論無著與天親不料千年後空堆一屋塵寂寥¶師子吼孤負比丘身末世誰弘法靈山見佛人
#+END_VERSE
」¶

#+BEGIN_VERSE
「　曾聞古老語諸佛非我親如鏡能鑄像鏡破無一塵流鶯¶乃實相瓦礫盡勝身此理從何得捉得本來人
#+END_VERSE
」¶

#+BEGIN_VERSE
「　秉志不可卷須知我匪席浪造山林中獨臥盤陀石辯士¶來勸余速令受金璧鑿牆植蓬蒿若此非有益
#+END_VERSE
」
<pb:KR6q0216_J_001-0405a>¶

#+BEGIN_VERSE
「　三四十年前吾家大叢席僧如無心雲坐若不轉石今日¶多閉戶貪夫乃懷璧將來知興亡現在識損益
#+END_VERSE
」¶

#+BEGIN_VERSE
「　見人樹宗風便來入叢席意如離岫雲心不似金石且去¶打街坊又來倚牆壁自己一塊園荒涼復何益
#+END_VERSE
」¶

#+BEGIN_VERSE
「　精神殊爽爽形貌極堂堂能射穿七扎讀書覽五行經眠¶虎頭枕昔坐象牙床若無阿堵物不啻冷如霜
#+END_VERSE
」¶

#+BEGIN_VERSE
「　車馬填前巷笙歌咽後堂弟兄俱在座兒女儼成行稱意¶錢堆屋排頭笏滿床黃金難贖命碧樹不禁霜
#+END_VERSE
」¶

#+BEGIN_VERSE
「　糟粕終不忘千金共畫堂有琴彈一曲有紙書兩行適口¶芋羔美安眠象筍床無常漸漸逼教君髮如霜
#+END_VERSE
」¶

#+BEGIN_VERSE
「　有身與無身是我復非我如此審思量遷延倚巖坐足閒¶青草生頂上紅塵墮己見俗中人靈床施酒果
#+END_VERSE
」¶

#+BEGIN_VERSE
「　在昔有幽人自言吾喪我我今亦喪吾隱几軒中坐雲散¶碧天高風來黃葉墮冷然水一桮旋摘枝頭果
#+END_VERSE
」¶

#+BEGIN_VERSE
「　生來我無真死去真無我空自起悲傷累他深夜坐眉頭¶不散愁眼淚從空墮自此相決絕冥中酬苦果
#+END_VERSE
」¶

#+BEGIN_VERSE
「　讀書豈免死讀書豈免貧何似好識字識字勝他人丈夫¶不識字無處可安身黃連搵蒜醬忘計是苦辛
#+END_VERSE
」¶

#+BEGIN_VERSE
「　箇箇貪生富家家怕死貧偏盲識字眼不喜讀書人玉帛¶能招禍文章好飾身然臍郿塢日何止一酸辛
#+END_VERSE
」¶

#+BEGIN_VERSE
「　金珠有未富產業無未貧廉士甘恬靜貪兒終謾人狐涎¶不離口穢滓耽一身有時閉冥途長歲受酸辛
#+END_VERSE
」¶

#+BEGIN_VERSE
「　昨日遊峰頂下窺千尺崖臨危一株樹風擺兩枝開雨漂¶即零落日曬作塵埃嗟見此茂秀今為一聚灰
#+END_VERSE
」¶

#+BEGIN_VERSE
「　形山中有寶識海外無崖此日能詳審迷雲盡豁開一塵¶收大地六趣滅非埃化彼同成佛如將麥種灰
#+END_VERSE
」¶

#+BEGIN_VERSE
「　下有千尺樹上有萬仞崖崖高不可即樹古花仍開水清¶有錦鯉山靜無飛埃若欲同住者須教冷如灰
#+END_VERSE
」¶

#+BEGIN_VERSE
「　我聞天台山山中有琪樹永言欲攀上莫繞石橋路緣此¶生悲嘆幸居將己慕今日觀鏡中颯颯鬢垂素
#+END_VERSE
」
<pb:KR6q0216_J_001-0405b>¶

#+BEGIN_VERSE
「　是身如浮雲又比臨崖樹雲散歸虛空樹摧橫道路死生¶達其源聲色非所慕學道貴從師師資傳有素
#+END_VERSE
」¶

#+BEGIN_VERSE
「　無事閒遊山身疲但倚樹樹猿不怕人下樹尋頭路飲水¶向谿邊攀藤如有慕野李在路傍花開朵朵素
#+END_VERSE
」¶

#+BEGIN_VERSE
「　徒閉蓬門坐頻經歲月遷唯聞人作鬼不見鶴成仙念此¶那堪說隨緣須自憐回看郊郭外古墓犁為田
#+END_VERSE
」¶

#+BEGIN_VERSE
「　不見虛空壞徒傷岸谷遷有情皆肉段無漏乃金仙省去¶終由己迷來實可憐但令心作佛何慮海為田
#+END_VERSE
」¶

#+BEGIN_VERSE
「　昨見秋入樹今見樹葉遷所以感我意一意學金仙已能¶絕喜怒不用阿爺憐但盡凡情累即是祖翁田
#+END_VERSE
」¶

#+BEGIN_VERSE
「　自見天台頂孤高出眾群風搖松竹韻月現海潮頻下望¶青山際談玄有白雲野情便山水本志慕道倫
#+END_VERSE
」¶

#+BEGIN_VERSE
「　獨推華頂秀難與眾峰群遁跡潛心處登高縱目頻青谿¶飛白鳥碧落卷丹雲不慕寒山子其誰作隱倫
#+END_VERSE
」¶

#+BEGIN_VERSE
「　卻羨蓮花麗不與俗花群香從天際落采動日邊頻朵朵¶生春影葉葉如細雲千年開一次旱地不同倫
#+END_VERSE
」¶

#+BEGIN_VERSE
「　何以長惆悵人生似朝菌那堪數十年新舊凋零盡以此¶思自哀哀情不可忍奈何當奈何脫體歸山隱
#+END_VERSE
」¶

#+BEGIN_VERSE
「　其下有積蛇是中饒毒菌啜羹必致死染指無不盡瞋障¶亦復然所以修慈忍但取懷抱空何妨市廛隱
#+END_VERSE
」¶

#+BEGIN_VERSE
「　朝為煙上蠓暮作樹頭菌遷移自不常塵沙數難盡若能¶放得下大事得堪任林間與市廛處處隨爾隱
#+END_VERSE
」¶

#+BEGIN_VERSE
「　寒山棲隱處絕得雜人過時逢林內鳥相共唱山歌瑞草¶聯谿谷老松枕嵯峨可觀無事客憩歇在巖阿
#+END_VERSE
」¶

#+BEGIN_VERSE
「　輪蹄俱不到猿鶴自相過每聽樵夫唱時逢牧豎歌山根¶雲漫漫洞口石峨峨一片莓苔地青松繞四阿
#+END_VERSE
」¶

#+BEGIN_VERSE
「　紅塵飛不到皓月常相過遣興書小偈消閒謳吳歌山清¶水亦秀路險峰高峨往來成蹤跡歸去白雲阿
#+END_VERSE
」¶

#+BEGIN_VERSE
「　迴聳霄漢外雲裏路岧嶢瀑布千丈流如鋪練一條下有¶棲心窟橫安定命橋雄雄鎮世界天台名獨超
#+END_VERSE
」
<pb:KR6q0216_J_001-0405c>¶

#+BEGIN_VERSE
「　天台山最高遠望勢岧嶢葉吐千千樹花開萬萬條黃金¶堆作寺白玉削為橋不假神通力凡夫豈易超
#+END_VERSE
」¶

#+BEGIN_VERSE
「　天台有縣巖崒嵂復岧嶢青猿行抱子松枝垂挂條自住¶國清寺無人度石橋此橋如得過安知不頓超
#+END_VERSE
」¶

#+BEGIN_VERSE
「　洛陽多女兒春日逞華麗共折路邊花各持插高髻髻高¶花匼匝人見皆睥睨別求摻摻憐將歸見夫婿
#+END_VERSE
」¶

#+BEGIN_VERSE
「　荒郊枯髑髏舊日如花麗對鏡寫蛾眉教人梳鳳髻嬌歌¶及艷舞側立兼傍睨一去不復還冥冥泣其婿
#+END_VERSE
」¶

#+BEGIN_VERSE
「　洛陽城東門春遊多秀麗鉛粉映衣裳名花著寶髻巾角¶素手牽得無人睥睨一朝薶蒿萊笑殺覓快婿
#+END_VERSE
」¶

#+BEGIN_VERSE
「　平野水寬闊丹丘連四明仙都最高秀群峰聳翠屏遠遠¶望何極矹矹勢相迎獨標海隅外處處播嘉名
#+END_VERSE
」¶

#+BEGIN_VERSE
「　山高數千仞夜半日輪明嵂崒含雲氣玲瓏列畫屏林華¶開又落谷鳥送還迎久不至城市無人識姓名
#+END_VERSE
」¶

#+BEGIN_VERSE
「　縣巖有遺偈字畫甚分明沾雲墨氣淡望之如畫屏巖下¶有老僧客來不相迎此山住已老無人知姓名
#+END_VERSE
」¶

#+BEGIN_VERSE
「　盤陀石上坐谿澗冷凄凄靜玩偏嘉麗虛巖蒙霧迷怡然¶憩歇處日斜樹影低我自觀心地蓮花出淤泥
#+END_VERSE
」¶

#+BEGIN_VERSE
「　深林人膽慄絕澗水聲凄桂樹山中滿桃花洞裏迷靜聞¶鐘遠近閒望月高低不覺成華髮何煩降紫泥
#+END_VERSE
」¶

#+BEGIN_VERSE
「　草密人行少樹稠風自凄一片雲橫谷千峰鳥道迷如削¶形勢險忽爾雲高低獨有華頂上葉落成錦泥
#+END_VERSE
」¶

#+BEGIN_VERSE
「　世有聰明士救苦探幽文三端自孤立六藝越諸君神氣¶卓然異精采超眾群不識箇中意逐境亂紛紛
#+END_VERSE
」¶

#+BEGIN_VERSE
「　有客高當世潛心學綴文廟堂思輔主巖谷比徵君議論¶才無盡吟哦句不群惜哉輕佛法口業太紛紛
#+END_VERSE
」¶

#+BEGIN_VERSE
「　盍世真奇士能武又能文一埽八荒靜還相上國君揮毫¶成四六位高難與群一夕氣不來便見亂紛紛
#+END_VERSE
」¶

#+BEGIN_VERSE
「　箇是何措大時來省南院年可三十餘曾經四五選囊裏¶無青蚨篋中有黃卷行到食店前不敢暫回面
#+END_VERSE
」
<pb:KR6q0216_J_001-0406a>¶

#+BEGIN_VERSE
「　鮮衣美少年飽食閒庭院父母使讀書朝廷待開選裝囊¶千餘金述作滿一卷準擬買試官攙先求字面
#+END_VERSE
」¶

#+BEGIN_VERSE
「　少年學既優可以入貢院青錢方以中來日謁銓選滿意¶在三公著作成萬卷如斯做出頭喜色常在面
#+END_VERSE
」¶

#+BEGIN_VERSE
「　老翁娶少婦髮白婦不耐老婆嫁少夫面黃夫不愛老翁¶娶老婆一一無棄背少婦嫁少夫兩兩相憐態
#+END_VERSE
」¶

#+BEGIN_VERSE
「　兒侵父母財在上須寬耐父母借兒錢不還傷所愛聖賢¶教尊卑義利分向背餓狗爭骨頭人為畜生態
#+END_VERSE
」¶

#+BEGIN_VERSE
「　既有冰雪操事事當忍耐不去計榮華新麗生嬌愛一日¶得死苦方知徒向背快來寒山中莫學奴顏態
#+END_VERSE
」¶

#+BEGIN_VERSE
「　不須攻人惡不須伐己善行之則可行卷之則可卷祿厚¶憂責大言深慮交淺聞茲若念茲小兒自當見
#+END_VERSE
」¶

#+BEGIN_VERSE
「　惡者從他惡善者從他善善惡都莫分從他自舒卷舒來¶大地闊卷來滄溟淺伎倆有盡時無窮不聞見
#+END_VERSE
」¶

#+BEGIN_VERSE
「　從不作微惡亦不起一善善惡都不為迢迢任書卷問我¶平生得無深亦無淺虛空喻不齊有時鏡中見
#+END_VERSE
」¶

#+BEGIN_VERSE
「　隱士遁人間多向山中眠青蘿疏麓麓碧澗響聯聯騰騰¶且安樂悠悠自清閒免有染世事心淨如白蓮
#+END_VERSE
」¶

#+BEGIN_VERSE
「　綠竹林中坐青松樹下眠山禽聽不絕石室近相聯有意¶招人隱無心學我閒宗雷在何處冷落半池蓮
#+END_VERSE
」¶

#+BEGIN_VERSE
「　乞食向人煙歸來菴裏眠內外生明月不與俗家聯笑他¶客作漢如何似我閒更有清池上風飄出水蓮
#+END_VERSE
」¶

#+BEGIN_VERSE
「　元非隱逸士自號山林人仕魯蒙幘帛且愛裹疏巾道有¶巢許操恥為堯舜臣獼猴罩帽子學人避風塵
#+END_VERSE
」¶

#+BEGIN_VERSE
「　不作空王子甘為贗道人辭家剃鬚髮娶婦著冠巾賈本¶牛羊質湯休蟣蝨臣明珠不自惜一旦棄灰塵
#+END_VERSE
」¶

#+BEGIN_VERSE
「　少為學劍客長比屠龍人不知力不足強著大頭巾朝是¶華胥士暮是槐國臣更有桼園夢總之乃客塵
#+END_VERSE
」¶

#+BEGIN_VERSE
「　今日巖前坐坐久煙雲收一道清谿冷千尋碧嶂頭白雲¶朝影靜明月夜光浮身上無塵垢心中那更憂
#+END_VERSE
」
<pb:KR6q0216_J_001-0406b>¶

#+BEGIN_VERSE
「　內外了無物乾坤俱不收草衣復草履山腳又山頭地暖¶白雲起池寒紅葉浮有身必敗壞敗壞亦何憂
#+END_VERSE
」¶

#+BEGIN_VERSE
「　山前雲勢散山後雨初收瀑水漲山腳急流浸石頭落藻¶魚爭赴枯柴蟻抱浮隨他陰晴變道者實忘憂
#+END_VERSE
」¶

#+BEGIN_VERSE
「　千雲萬水閒中有一閒士白日遊青山夜歸巖下睡倏爾¶過春秋寂然無塵累快哉何所依靜若秋江水
#+END_VERSE
」¶

#+BEGIN_VERSE
「　由來隱淪客自號清虛士春暖且閒行月明多不睡身從¶物外樂事絕豪端累坐石看雲山餐松飲谿水
#+END_VERSE
」¶

#+BEGIN_VERSE
「　五色起林端乃見高隱士無事可干懷倦來便打睡百年¶破衲衣俗物無能累此外何所求更有山與水
#+END_VERSE
」¶

#+BEGIN_VERSE
「　高高峰頂上四顧極無邊獨坐無人知孤月照寒泉泉中¶且無月月自在青天吟此一曲歌歌中不是禪
#+END_VERSE
」¶

#+BEGIN_VERSE
「　吾家在何許乃在白雲邊上有數株松下有一曲泉最好¶明月夜方當素秋天鳴蟲與落葉共說無生禪
#+END_VERSE
」¶

#+BEGIN_VERSE
「　儂有一座屋無裏又無邊常有好眷屬又有好香泉四楹¶對白日六窗廠青天萬象恒圍繞惟談上乘禪
#+END_VERSE
」¶

#+BEGIN_VERSE
「　縱你居犀角饒君帶虎睛桃枝折作醫蒜殼取為瓔暖腹¶茱萸酒空心枸杞羹終歸不免死浪自覓長生
#+END_VERSE
」¶

#+BEGIN_VERSE
「　用酒為肝膽將財作眼睛頭風添艾炷腋氣帶香瓔坐客¶千金膳家人七寶羹惟言無後世只要樂今生
#+END_VERSE
」¶

#+BEGIN_VERSE
「　學者莫詭心更要豁雙睛皎潔秋天月琳琅項臂瓔寒燒¶枯松火飯飽香菜羹慎勿問來果只此樂平生
#+END_VERSE
」¶

#+BEGIN_VERSE
「　世有多事人廣學諸知見不識本真性與道轉縣違若能¶明實相豈用陳虛願一念了自心開佛之知見
#+END_VERSE
」¶

#+BEGIN_VERSE
「　我有一面鏡照之無不見中虛忘彼此外物齊近遠老幼¶各隨形妍媸皆滿願夜深掛高堂更是何人見
#+END_VERSE
」¶

#+BEGIN_VERSE
「　道原不用修貴在斷知見彈指入無生無生無近遠成佛¶在一生不是我所願知見即無知無見無非見
#+END_VERSE
」¶

#+BEGIN_VERSE
「　董郎年少時出入帝京裏衫作嫩鵝黃容儀畫相似常騎¶白雪馬拂拂紅塵起觀者滿路傍箇是誰家子
#+END_VERSE
」
<pb:KR6q0216_J_001-0406c>¶

#+BEGIN_VERSE
「　有一好郎君常居闤闠裏論花花弗如比雪雪難似白月¶當天耀清風匝地起惟聞古者言不識誰家子
#+END_VERSE
」¶

#+BEGIN_VERSE
「　青春白面郎坐在銀鞍裏疑是地行仙卻與人相似忽然¶過柳堤匝匝香風起不知一朝斃化作髑髏子
#+END_VERSE
」¶

#+BEGIN_VERSE
「　丈夫莫守困無錢須經紀養得一牸牛生得五犢子犢子¶又生兒積數無窮已寄語陶朱公富與君相似
#+END_VERSE
」¶

#+BEGIN_VERSE
「　人心剎那間生滅不可紀歷劫受輪回無明為種子貪財¶殊未歇長惡何由己若欲識其源如身影相似
#+END_VERSE
」¶

#+BEGIN_VERSE
「　我有涅槃樂延促兩無紀不為生死欺己見心王子榮辱¶弗干懷清涼常在已倘形是與非與汝不相似
#+END_VERSE
」¶

#+BEGIN_VERSE
「　夕易下西山草木光曄曄復有朦朧處松蘿相連接此中¶多伏虎見我奮迅鬣手中無寸刃爭不懼懾懾
#+END_VERSE
」¶

#+BEGIN_VERSE
「　富家造生墳樓觀何暐曄疊石作高牆通川與渠接多栽¶花數本賸種松七鬣葬不逾三年廢蕩令人懾
#+END_VERSE
」¶

#+BEGIN_VERSE
「　平旦望東林遙遙山光曄雲淡樹枝交峰高天氣接豺虎¶在險崖欲行便奮鬣爾汝兩無心相逢無驚懾
#+END_VERSE
」¶

#+BEGIN_VERSE
「　他賢君即受不賢君莫與君賢他見容不賢他亦拒憐善¶矜不能仁徒方得所勸逐子張言拋卻卜商語
#+END_VERSE
」¶

#+BEGIN_VERSE
「　安危本自致禍福非他與小輩數相親忠言多見拒三尊¶不自歸六極先為所勸作有義事勿談無義語
#+END_VERSE
」¶

#+BEGIN_VERSE
「　一錢不欲取一絲不欲與坦坦住山翁行之誰能拒問渠¶何國土渠道我無所若是沒量人斯乃可共語
#+END_VERSE
」¶

#+BEGIN_VERSE
「　寒山有裸蟲身白而頭黑手把兩卷書一道將一德住不¶安釜灶行不齎衣裓常持智慧劍擬破煩惱賊
#+END_VERSE
」¶

#+BEGIN_VERSE
「　欲待黃河清難教白髮黑勞生如掣電努力在修德煮菜¶塞饑瘡織麻縫破裓心王寂不動降盡持刀賊
#+END_VERSE
」¶

#+BEGIN_VERSE
「　滿口似石蜜轉臉如漆黑非疏必成疏有德乃無德心兒¶不肯休強要行衣裓驀喚不回頭可憐者箇賊
#+END_VERSE
」¶

#+BEGIN_VERSE
「　可貴天然物獨立無伴侶覓他不可見出入無門尸促之¶在方寸延之一切處你若不信受相逢不相遇
#+END_VERSE
」
<pb:KR6q0216_J_001-0407a>¶

#+BEGIN_VERSE
「　青山與白雲可作高人侶風月兩無心時時到窗戶幾多¶塵外客未識幽深處自古優曇花無緣不能遇
#+END_VERSE
」¶

#+BEGIN_VERSE
「　不重諸聖師不與萬法侶寂寂坐巖廊時時嬾出戶既在¶白雲鄉又在幽深處覓渠不可得與汝暗相遇
#+END_VERSE
」¶

#+BEGIN_VERSE
「　大海水無邊魚龍萬萬千遞互相食噉冗冗癡肉團為心¶不了絕妄想起如煙性月澄澄朗廓爾照無邊
#+END_VERSE
」¶

#+BEGIN_VERSE
「　佛滅幾經年如今倏二千誰明乾屎橛總似爛泥團說法¶人成市當易口吐煙身登師子座心在野狐邊
#+END_VERSE
」¶

#+BEGIN_VERSE
「　佛經流兩土微言被大千一物如明月不在赤肉團隨緣¶來市井講法到人煙安知無師智密卻在汝邊
#+END_VERSE
」¶

#+BEGIN_VERSE
「　生前太愚癡不為今日悟今日如許貧總是前生做今生¶又不修來生還如故兩岸各無船渺渺應難渡
#+END_VERSE
」¶

#+BEGIN_VERSE
「　迷是悟中迷悟是迷中悟迷悟非兩塗皆由一心做心源¶常湛寂從本無住故無住亦不立生死海乃渡
#+END_VERSE
」¶

#+BEGIN_VERSE
「　昔人不曾迷今人不曾悟如人手捏拳此拳本人做拳手¶不離臂分明虛妄故回光苦海乾彈指愛河渡
#+END_VERSE
」¶

#+BEGIN_VERSE
「　自有慳惜人我非慳惜輩衣單為舞穿酒盡緣歌醉常取¶一腹飽莫令兩腳儽蓬蒿鑽髑髏此日君應悔
#+END_VERSE
」¶

#+BEGIN_VERSE
「　凡曰剃髮人後先非一輩資財逐日貪酒肉從頭醉遍造¶僧中惡無疑地下儽如來有方便教汝勤懺悔
#+END_VERSE
」¶

#+BEGIN_VERSE
「　世上有多途賢愚非一輩開慧達三明著癡長日醉生不¶修天福死受黑屋儽善惡兩莫思是名真懺悔
#+END_VERSE
」¶

#+BEGIN_VERSE
「　我行經古墳淚盡嗟存沒塚破壓黃腸棺穿露白骨欹斜¶有瓮瓶掁撥無簪笏風至攬其中灰塵亂𡋯𡋯
#+END_VERSE
」¶

#+BEGIN_VERSE
「　天地會有終人生要當沒無因駐少年未免成枯骨卜地¶置墳塋全身葬袍笏焉知數世後耕者翻泥𡋯
#+END_VERSE
」¶

#+BEGIN_VERSE
「　天地非勞人有生自出沒豐草薶青塚朽壤覆白骨臭囊¶化草苔朱棺掩袍笏瞚眼已滄桑今古生塵𡋯
#+END_VERSE
」¶

#+BEGIN_VERSE
「　俗薄真成薄人心箇不同殷翁笑柳老柳老笑殷翁何故¶兩相笑俱行譣詖中裝車競嵽嵲翻載各瀧涷
#+END_VERSE
」
<pb:KR6q0216_J_001-0407b>¶

#+BEGIN_VERSE
「　來往無量劫受身安得同昨朝為稚子今旦作衰翁不出¶因果內常淪生死中未能超彼岸爭奈腳瀧涷
#+END_VERSE
」¶

#+BEGIN_VERSE
「　本原才一動翻然生異同方是黃口兒轉眼白頭翁棄骨¶荊蓁下啼魂草莽中焉知松柏裏秋春惛暴涷
#+END_VERSE
」¶

#+BEGIN_VERSE
「　教汝數般事思賢知我賢極貧忍賣屋纔富須買田空腹¶不得走枕頭須莫眠此言期共見掛在日東邊
#+END_VERSE
」¶

#+BEGIN_VERSE
「　有箇安樂法傳從諸聖賢但能依佛訓何用置民田饑至¶托缽食困來伸腳眠思豪念不起受用福無邊
#+END_VERSE
」¶

#+BEGIN_VERSE
「　規模如古德行己乃先賢守拙肥性地施仁廓福田既伍¶蒼巖石閒來松下眠無得亦無失何有住二邊
#+END_VERSE
」¶

#+BEGIN_VERSE
「　昔時可可貧今日最貧凍作事不諧和觸途成倥傯行泥¶屢腳屈坐社頻腹痛失卻斑貓兒老鼠圍飯瓮
#+END_VERSE
」¶

#+BEGIN_VERSE
「　貧士養其親所憂饑與凍富人多酒肉賓客常倥傯富人¶安足誇貧士誠可痛所喜老瓦盆勝他金酒瓮
#+END_VERSE
」¶

#+BEGIN_VERSE
「　寬裕錦添花貧兒體饑凍履地均為人如何有倥傯五夜¶自忖量失聲悽轉痛不是別人為老鼠落糟瓮
#+END_VERSE
」¶

#+BEGIN_VERSE
「　余家有一窟窟中無一物淨潔空堂堂光華明日日蔬食¶養微軀布裘遮幻質任你千聖現我有天真佛
#+END_VERSE
」¶

#+BEGIN_VERSE
「　無明煩惱窟中有最靈物含攝太虛空光明如皎日不隨¶生死淪何凝泡幻質往往錯安名非心亦非佛
#+END_VERSE
」¶

#+BEGIN_VERSE
「　破碎袋子裏拖來無一物如鳥飛空下似雲開見日歷盡¶涅槃城方棄苦幻質與伊安箇頭呼之名曰佛
#+END_VERSE
」¶

#+BEGIN_VERSE
「　可惜百年屋左倒右復傾牆壁分散盡木植亂差橫磚瓦¶片片落朽爛不堪停任風吹驀塌再豎卒難成
#+END_VERSE
」¶

#+BEGIN_VERSE
「　井上一株木藤纏枝已傾上有二鼠侵下有四蛇橫牛怒¶來觸之勢危難久停是身大患本道亦因他成
#+END_VERSE
」¶

#+BEGIN_VERSE
「　一住百餘載煮茶待月傾春雲隨往復藤杖任縱橫意已¶如堅石水流任留停世上只如此好事莫求成
#+END_VERSE
」¶

#+BEGIN_VERSE
「　笑我田舍兒頭頰底縶溼巾子未曾高腰帶長時急非是¶不及時無錢趁不及一日有錢財浮圖頂上立
#+END_VERSE
」
<pb:KR6q0216_J_001-0407c>¶

#+BEGIN_VERSE
「　登山頂不露入海腳不溼虛空量不大閃電光不急利劍¶斬不斷俊鷂趁不及一句絕思量石從空裏立
#+END_VERSE
」¶

#+BEGIN_VERSE
「　可笑射利兒曉行身首溼撞遇謝三郎卻道秋稅急欲去¶不得去撫膺悔莫及為寄兩行書切忌縣前立
#+END_VERSE
」¶

#+BEGIN_VERSE
「　從生不往來至死無仁義言既有枝葉心懷便譣詖若其¶開小道緣此生大偽詐說造雲梯削之成棘刺
#+END_VERSE
」¶

#+BEGIN_VERSE
「　如來所說法尚有不了義外道豈無書其言多譣詖太虛¶絕眹跡真性離雕偽灑埽菩提場拔除煩惱刺
#+END_VERSE
」¶

#+BEGIN_VERSE
「　自有佛法來惟說第一義智慧不能該況復容阿詖弘道¶在真人不然事事偽昨見雲水來相逢便如刺
#+END_VERSE
」¶

#+BEGIN_VERSE
「　一瓦鑄金成一瓶埏泥出二瓶任君看那箇瓶牢實欲知¶瓶有二須知業非一將此驗生因修行在今日
#+END_VERSE
」¶

#+BEGIN_VERSE
「　把鏡照自身自身從鏡出若離鏡即背若認身非實此鏡¶與此身不異復不一貪玩掌上珠蹉過天邊日
#+END_VERSE
」¶

#+BEGIN_VERSE
「　一月印澂潭明明無入出潭深水自清月淨光真實若契¶真如理潭月本是一你若不知此唐喪此天日
#+END_VERSE
」¶

#+BEGIN_VERSE
「　摧殘荒草廬其中煙火蔚借問群小兒生來凡幾日門外¶有三車迎之不肯出飽食腹膨脝箇是癡頑物
#+END_VERSE
」¶

#+BEGIN_VERSE
「　山川險谷閒藥草常豐蔚潤之以甘雨曝之以烈日根莖¶初不同花果亦異出誰知有用材本是無情物
#+END_VERSE
」¶

#+BEGIN_VERSE
「　雲窩即我廬充饑多莪蔚春看二月花晴曝三冬日新筍¶隔籬抽老梅鬥雪出寥寥萬象中誰人知此物
#+END_VERSE
」¶

#+BEGIN_VERSE
「　說食終不飽說衣不免寒飽喫須是飯著衣方免寒不解¶審思量只道求佛難回心即是佛莫向外頭看
#+END_VERSE
」¶

#+BEGIN_VERSE
「　熱則普天熱寒則普天寒欲免寒與熱何異熱與寒不信¶作佛易翻成行路難自家真面孔直待畫來看
#+END_VERSE
」¶

#+BEGIN_VERSE
「　寒時渠不熱熱時渠不寒須知寒裏熱本是熱裏寒寒熱¶俱不到是非除不難自性天真佛惺時如是看
#+END_VERSE
」¶

#+BEGIN_VERSE
「　不見朝垂露日爍自消除人身亦如此閻浮是寄居慎莫¶因循過且令三毒袪菩提即煩惱盡令無有餘
#+END_VERSE
」
<pb:KR6q0216_J_001-0408a>¶

#+BEGIN_VERSE
「　物換人皆老星移歲又除閻浮界上客閃電影中居一念¶從今悟群昏自此祛了知心地藏無欠亦無餘
#+END_VERSE
」¶

#+BEGIN_VERSE
「　忽見秋林葉蕭蕭落玉除松鶴巢天際白鹿旁幽居清風¶吹自遠煩暑可能祛應知山中樂此外必無餘
#+END_VERSE
」¶

#+BEGIN_VERSE
「　死生元有命富貴本由天此是古人語吾今非謬傳聰明¶好短命癡騃卻長年鈍物豐財寶惺惺漢無錢
#+END_VERSE
」¶

#+BEGIN_VERSE
「　休學外道法莫貪長壽天如同地獄住此是佛經傳頓悟¶無生理方為不死年若論因與果來往似翻錢
#+END_VERSE
」¶

#+BEGIN_VERSE
「　既有黑暗女亦有功德天有智俱不取此事為君傳不能¶通此理徒勞長歲年我自來山中不用俗交錢
#+END_VERSE
」¶

#+BEGIN_VERSE
「　國以人為本猶如樹因地地厚樹扶疏地薄樹憔悴不得¶露其根枝枯子先墜決陂以取魚是求一期利
#+END_VERSE
」¶

#+BEGIN_VERSE
「　為王贍部洲多住歡喜地善報得富樂生民免憔悴法輪¶轉其中佛力無所墜若比三洲人此方根獨利
#+END_VERSE
」¶

#+BEGIN_VERSE
「　報汝平生言凡事在得地貲厚有餘錢兒女無憔悴大道¶在我身何處有升墜世出世如此可謂獲大利
#+END_VERSE
」¶

#+BEGIN_VERSE
「　白鶴銜苦花千里作一息欲往蓬萊山將此充糧食未達¶毛摧落離群心慘惻卻歸舊來巢妻子不相識
#+END_VERSE
」¶

#+BEGIN_VERSE
「　十年不相見彼此無消息待雁雁不來釣魚魚不食天長¶關塞遠行立空悽惻縱有一封書何由寄親識
#+END_VERSE
」¶

#+BEGIN_VERSE
「　貴賤兩箇字死生一消息何用貪香美更求肥甘食名利¶動樞機別離生愴惻一朝問君心卻道不能識
#+END_VERSE
」¶

#+BEGIN_VERSE
「　昔日經行處今復七十年故人無往來薶在古塚間余今¶頭已白猶守片雲山為報後來者何不讀古言
#+END_VERSE
」¶

#+BEGIN_VERSE
「　天上一晝夜人間五百年非生非死法不有不無間血比¶大海水骨如毘富山從今休歇去只者是誰言
#+END_VERSE
」¶

#+BEGIN_VERSE
「　顏止三十二彭乃八百年黃泉薶老少孤塚豐草問墮淚¶碣橫斜又見壑成山人生真大夢教我如何言
#+END_VERSE
」¶

#+BEGIN_VERSE
「　我見利智人觀著便知意不假尋文字直入如來地心不¶逐諸緣意根不妄起心意不生時內外無餘事
#+END_VERSE
」
<pb:KR6q0216_J_001-0408b>¶

#+BEGIN_VERSE
「　睡時喚作夢覺即呼為意日夜不得閒皆曰自心地心地¶本空寂妄緣從何起譬如已破瓶無復作瓶事
#+END_VERSE
」¶

#+BEGIN_VERSE
「　虎狼貪在肉作威常信意麒麟仁在草行時常視地貪仁¶雖不同皆由業力起若是方外人亦不取二事
#+END_VERSE
」¶

#+BEGIN_VERSE
「　本志慕道倫道倫常獲親時逢社源客每接話禪賓談玄¶月明夜探理日臨晨萬機俱泯跡方識本來人
#+END_VERSE
」¶

#+BEGIN_VERSE
「　有識乃同倫無情亦我親煙霞方外侶風月坐中賓影散¶蒲萄夕香吹菡萏晨談玄常浩浩聽者未逢人
#+END_VERSE
」¶

#+BEGIN_VERSE
「　物情本同倫不分疏與親青松為道友古柏乃嘉賓明月¶來良夜清風起吉晨可笑此樂處何曾見一人
#+END_VERSE
」¶

#+BEGIN_VERSE
「　世事何悠悠貪生未肯休研盡大地石何時得歇頭四時¶凋變易八節急如流為報火宅主露地騎白牛
#+END_VERSE
」¶

#+BEGIN_VERSE
「　世事一何悠星星放下休枯樁臨倒日惡貫結交頭有識¶成三界無貪涸四流歸來滿天月不復見人牛
#+END_VERSE
」¶

#+BEGIN_VERSE
「　世事悶悠悠欲休不得休花開三月尾雪下九冬頭上士¶好山水不與我同流台山有遺跡卻言此是牛
#+END_VERSE
」¶

#+BEGIN_VERSE
「　自從出家後漸得養生趣伸縮四肢全勤聽六根具褐衣¶隨春秋糲飯供朝暮今日懇懇修願與佛相遇
#+END_VERSE
」¶

#+BEGIN_VERSE
「　胡為起一念不覺墮六趣若了心體空方知法身具靈山¶非遠近曠劫真旦暮生死甚疲勞今朝忽然遇
#+END_VERSE
」¶

#+BEGIN_VERSE
「　遊觀不二園此中多少趣水鳥念佛僧埽花敷坐具蟪蛄¶與蜉蝣生死如旦暮出得煩惱林大道得相遇
#+END_VERSE
」¶

#+BEGIN_VERSE
「　可嘆浮生人悠悠何日了朝朝無閒時年年不覺老總為¶求衣食令心生煩惱擾擾百千年去來三惡道
#+END_VERSE
」¶

#+BEGIN_VERSE
「　法界露堂堂心王明了了本來無聖凡安得有生老慎勿¶起貪瞋從此添熱惱還栽地獄業未出修羅道
#+END_VERSE
」¶

#+BEGIN_VERSE
「　觸物但無心誰問了不了觸境不生情恬靜如禪老不分¶親與疏何處得煩惱成佛彈指頃即登無上道
#+END_VERSE
」¶

#+BEGIN_VERSE
「　二儀既開闢人乃居其中迷汝即吐霧醒汝即吹風惜汝¶即富貴奪汝即貧窮碌碌群漢子萬事由天公
#+END_VERSE
」
<pb:KR6q0216_J_001-0408c>¶

#+BEGIN_VERSE
「　有一如意寶秘在形山中溼煖歸水火堅動還地風推尋¶不可得受用了無窮俗物都蹉過喚他作天公
#+END_VERSE
」¶

#+BEGIN_VERSE
「　還顧天地間物物處其中草木同一雨生殺同一風如何¶有榮枯人亦有富窮茫茫幾劫來此事大不公
#+END_VERSE
」¶

#+BEGIN_VERSE
「　傳語諸公子聽說石齊奴僮僕八百人水碓三十區舍下¶養魚鳥樓上吹笙竽伸頭臨白刃癡心為緣珠
#+END_VERSE
」¶

#+BEGIN_VERSE
「　人間好男子總與婦為奴色膽充三界貪心滿八區高堂¶堆蜀錦密座促齊竽死去埋荒塚猶含口內珠
#+END_VERSE
」¶

#+BEGIN_VERSE
「　寧作貧家子莫為富屋奴排遣無暇日朝夕勞區區剛才¶罷趙舞又叫弄齊竽五夜畫堂冷暗裏墮淚珠
#+END_VERSE
」¶

#+BEGIN_VERSE
「　出身既擾擾世事非一狀未能捨流俗所以相追訪昨弔¶徐五死今送劉三葬日日不得閒為此心悽愴
#+END_VERSE
」¶

#+BEGIN_VERSE
「　死者何所歸誰能問其狀子孫亦流落閭里難再訪箇箇¶嫌宅基人人罪薶葬良由德不修使我心悽愴
#+END_VERSE
」¶

#+BEGIN_VERSE
「　死去骨當朽無庸作行狀空辭雖在冊知交無相訪卜地¶喜牛眠治喪擇日葬未達循環理吾心為汝愴
#+END_VERSE
」¶

#+BEGIN_VERSE
「　世有一般人不惡又不善不識主人翁隨客處處轉因循¶過時光渾是癡肉臠雖有一靈臺如同客作漢
#+END_VERSE
」¶

#+BEGIN_VERSE
「　一等雛道人形模恰似善將心逐境流作事隨情轉每日¶縱無明貪桮打大臠如何喚作僧正是癡狂漢
#+END_VERSE
」¶

#+BEGIN_VERSE
「　我見者般人平生無一善情同急流水心如風輪轉笑面¶殺人刀肥腸足大臠我輩向上流莫學此庸漢
#+END_VERSE
」¶

#+BEGIN_VERSE
「　是我有錢日恒為汝貸將汝今既飽煖見我不分張須憶¶汝欲得似我今承望有無更代事勸汝熟思量
#+END_VERSE
」¶

#+BEGIN_VERSE
「　白衣施僧物今日返持將官吏加箠楚誅求蝟毛張買田¶固不廉流血非所望先帝特蠲役聖恩何可量
#+END_VERSE
」¶

#+BEGIN_VERSE
「　至道無人慮美玉人所將肥甘豈不足玳筵復為張倏忽¶是死別知交徒相望變幻終難料此時空思量
#+END_VERSE
」¶

#+BEGIN_VERSE
「　人以身為本本以心為柄本在心莫邪心邪喪本命未能¶免此殃何言嬾照鏡不念金剛經卻令菩薩病
#+END_VERSE
」
<pb:KR6q0216_J_001-0409a>¶

#+BEGIN_VERSE
「　挽弓挽其絃執斧執其柄斷欲斷其心拼死拼其命佛是¶大醫王法為圓滿鏡一照爍群昏一丸消萬病
#+END_VERSE
」¶

#+BEGIN_VERSE
「　高縣太古月斫去造化柄無端發微笑乃能續慧命赤手¶洗佛日青銅磨圓鏡良哉法王子快說眾生病
#+END_VERSE
」¶

#+BEGIN_VERSE
「　五嶽俱成粉須彌一寸山大海一滴水吸入其心田生長¶菩提子遍盍天中天語汝慕道者慎莫繞十纏
#+END_VERSE
」¶

#+BEGIN_VERSE
「　西南上峨頂東北至臺山菩薩所住處眾生良福田福田¶遍大地住處同一天智慧即菩薩愚癡自縈纏
#+END_VERSE
」¶

#+BEGIN_VERSE
「　行惠流如水施仁高若山智仁君子地貪吝小人田人各¶懷其志不知命在天至人無不可何處有牽纏
#+END_VERSE
」¶

#+BEGIN_VERSE
「　無衣自訪覓莫共狐謀裘無食自採取莫共羊謀羞借皮¶兼借肉懷歎復懷愁皆緣義所失衣食常不周
#+END_VERSE
」¶

#+BEGIN_VERSE
「　光武萬乘主子陵一羊裘寧知堯舜讓未掩巢由羞社稷¶從爾好簞瓢非我愁夷齊竟餓死天下亦宗周
#+END_VERSE
」¶

#+BEGIN_VERSE
「　住山無他事夏葛冬必裘充缽得橡芋全無近人羞飽食¶長行樂了無平生愁天地無大過吾生事乃周
#+END_VERSE
」¶

#+BEGIN_VERSE
「　我見黃河水凡經幾度清水流如急箭人世若浮萍癡屬¶根本業無明煩惱坑輪迴幾許劫只為造迷盲
#+END_VERSE
」¶

#+BEGIN_VERSE
「　不假摩尼力何由濁水清心如難死草境似易生萍菩薩¶愚癡障聲聞解脫坑凡夫著聲色歷劫受聾盲
#+END_VERSE
」¶

#+BEGIN_VERSE
「　爾貪城郭美吾愛山水清所好既不同日日如流萍茫茫¶大塊內何時越火坑真道常不遠爭奈值木盲
#+END_VERSE
」¶

#+BEGIN_VERSE
「　常聞釋迦佛先受然燈記然燈與釋迦只論前後智前後¶體非殊異中無有異一佛一切佛心是如來地
#+END_VERSE
」¶

#+BEGIN_VERSE
「　生死若循環此中無可記誰論得與失謾說愚兼智諸佛¶本圓常眾生非變異同登甘露門一種真金地
#+END_VERSE
」¶

#+BEGIN_VERSE
「　身毒有密旨無人曾牢記我作如來使誘明自然智不轉¶清淨輪烏能息同異廣潤般若田耕翻法雲地
#+END_VERSE
」¶

#+BEGIN_VERSE
「　客歎寒山子君詩無道理吾觀乎古人貧賤不為恥應之¶笑此言談何疏闊矣願君似今日錢是急事爾
#+END_VERSE
」
<pb:KR6q0216_J_001-0409b>¶

#+BEGIN_VERSE
「　仰則觀天文俯則察地理無一事不知不知便為恥身從¶何處來昧者真疏矣向外馳求人虛生浪死爾
#+END_VERSE
」¶

#+BEGIN_VERSE
「　滿口誇秦漢究竟無明理不為智者嗤便為流俗恥古道¶今不然用之亦鄙矣烏呼此輩人空作虛頭爾
#+END_VERSE
」¶

#+BEGIN_VERSE
「　一人好頭肚六藝盡皆通南見趁向北西見趁向東長漂¶如泛萍不息似飛蓬問是何等色姓貧名曰空
#+END_VERSE
」¶

#+BEGIN_VERSE
「　獮猴一舍住窈窕六窗通不限內與外無妨西復東貪來¶心似火老去鬢如蓬善惡俱無礙皆由本性空
#+END_VERSE
」¶

#+BEGIN_VERSE
「　家有六箇賊出沒弄神通頫仰在上下左右復西東饕餮¶終無厭馳求似轉蓬心王忽捉得巢穴頓然空
#+END_VERSE
」¶

#+BEGIN_VERSE
「　富兒多鞅掌觸事難秖承倉米已赫赤不貸人斗升轉懷¶鉤距意買絹先揀綾若至臨終日弔客有蒼蠅
#+END_VERSE
」¶

#+BEGIN_VERSE
「　人心常不足此事古相承富欲身千歲官貪日九升黃泉¶葬白骨粉字寫紅綾酒肉陳高座徒悲一聚蠅
#+END_VERSE
」¶

#+BEGIN_VERSE
「　世事如棋局癡人苦相承富雖冠一世焉能免沈升局破¶人何在銘旌空寫綾但看靈床上相弔有蒼蠅
#+END_VERSE
」¶

#+BEGIN_VERSE
「　柳郎八十二藍嫂一十八夫妻共百年相憐情狡猾弄璋¶字烏䖘擲瓦名婠妠屢見枯楊荑常遭青女殺
#+END_VERSE
」¶

#+BEGIN_VERSE
「　天下不如意恒十居七八我此閻浮洲地頑人性猾只欺¶瘦伶俜偏愛肥婠妠積惡無所逃終是惡合殺
#+END_VERSE
」¶

#+BEGIN_VERSE
「　連娘九箇子此兒生第八操家能作事有時生奸猾無厭¶愛妖嬌恣情買姶妠冥使忽然來一一盡抹殺
#+END_VERSE
」¶

#+BEGIN_VERSE
「　可笑五陰窟四蛇同苦居黑暗無明燭三毒遞相驅伴儅¶六箇賊劫掠法財珠斬卻魔軍輩安泰湛如酥
#+END_VERSE
」¶

#+BEGIN_VERSE
「　古今無二道魔佛亦同居住相遭魔罥觀空被佛驅水中¶偏得火衣內不留珠酪本全拋卻誰來問熟酥
#+END_VERSE
」¶

#+BEGIN_VERSE
「　天地一舍宅善不善同居善勝惡無處惡勝善被驅善惡¶兩無住清淨明月珠此是醍醐味何常是生酥
#+END_VERSE
」¶

#+BEGIN_VERSE
「　世有一等流悠悠似木頭出語無知解云我百不憂問道¶道不會問佛佛不求仔細推尋著茫然一場愁
#+END_VERSE
」
<pb:KR6q0216_J_001-0409c>¶

#+BEGIN_VERSE
「　教君放下著不肯暫回頭只道身長在那知死可憂自今¶須猛省從此莫貪求好箇天真佛逍遙有甚愁
#+END_VERSE
」¶

#+BEGIN_VERSE
「　群聚笑不已說佛兩搖頭偶然違調適一家盡著憂東行¶問龜卜西來向醫求得藥更增害寧免別離愁
#+END_VERSE
」¶

#+BEGIN_VERSE
「　箇是誰家子為人大被憎癡心常憤憤肉眼醉瞢瞢見佛¶不禮佛逢僧不施僧唯知打大臠除此百無能
#+END_VERSE
」¶

#+BEGIN_VERSE
「　不失沙門樣何妨俗子憎狼心徒狠狠狗眼任瞢瞢一缽¶檀家飯孤雲野鶴僧只談心地法堪繼嶺南能
#+END_VERSE
」¶

#+BEGIN_VERSE
「　冰雪如可操馮他魔子憎山光常寂寂淨眼非瞢瞢坦腹¶霞中客挂瓢世外僧一身輕似葉何用較才能
#+END_VERSE
」¶

#+BEGIN_VERSE
「　鹿生深林中飲水而食草伸腳樹下眠可憐無煩惱繫之¶在華堂餚膳極肥好終日不肯嘗形容轉枯槁
#+END_VERSE
」¶

#+BEGIN_VERSE
「　饑餐嶺上松困藉巖前草動即行數步靜時無一惱自從¶削髮來便愛居山好大抵出家人灰寒而水槁
#+END_VERSE
」¶

#+BEGIN_VERSE
「　大端出家人行不傷生草恭敬未常歡行謗亦不惱順逆¶總現前從容只道好毫髮不干懷免得顏枯槁
#+END_VERSE
」¶

#+BEGIN_VERSE
「　自古諸哲人不見有長存生而還復死盡變作灰塵積骨¶如毗富別淚成海津唯有空名在豈免生死輪
#+END_VERSE
」¶

#+BEGIN_VERSE
「　百二十年人渾無一箇存白頭都入土滄海竟揚塵有酒¶且飲溼無錢空嚥津煎膠粘日去未解截風輪
#+END_VERSE
」¶

#+BEGIN_VERSE
「　眼看舊時人百中一不存庭樹成荊棘骨肉盡委塵凄凄¶蒿里下寂寂隔關津生前不休息死亦不停輪
#+END_VERSE
」¶

#+BEGIN_VERSE
「　我見世間人生而還復死昨朝猶二八壯氣胸襟士如今¶七十過力困形憔悴恰似春日花朝開夜落爾
#+END_VERSE
」¶

#+BEGIN_VERSE
「　自古到如今何人獨不死燒香誦道經願學長生士宿骨¶非神仙塵容轉憔悴飄蓬八十秋彈指須臾爾
#+END_VERSE
」¶

#+BEGIN_VERSE
「　一生復一生一死復一死今生好善為後世作名士忽地¶錯念頭焉知不憔悴打向業鏡過毫髮可饒爾
#+END_VERSE
」¶

#+BEGIN_VERSE
「　自古多少聖叮嚀教自信人根性不等高下有利鈍真佛¶不肯認置力枉受困不知清淨心便是法王印
#+END_VERSE
」
<pb:KR6q0216_J_001-0410a>¶

#+BEGIN_VERSE
「　大家訓奴僕奴僕不肯信得利轉聰明失利恒遲鈍奴僕¶為利死大家因財困思量有限身總被無常印
#+END_VERSE
」¶

#+BEGIN_VERSE
「　古聖有遺訓何為君不信一等平常心何為分利鈍好箇¶休糧方何為衣食困脫去愚與智森羅入海印
#+END_VERSE
」¶

#+BEGIN_VERSE
「　可畏三界輪念念未曾息纔始似出頭又卻遭沉溺假使¶非非想盍緣多福力爭似識真源一得即永得
#+END_VERSE
」¶

#+BEGIN_VERSE
「　哀哉三界苦可以一念息大旱渠不焦大浸渠不溺日月¶借輝光天人荷恩力真源竟何在無得無不得
#+END_VERSE
」¶

#+BEGIN_VERSE
「　可歎輪回業昏旦無停息借問誰所為卻是自投溺眾生¶大劫來皆為此業力修證得超越安樂當下得
#+END_VERSE
」¶

#+BEGIN_VERSE
「　可畏輪回苦往復似翻塵蟻巡環未息六道亂紛紛改頭¶換面孔不離舊時人速了黑暗獄無令心性昏
#+END_VERSE
」¶

#+BEGIN_VERSE
「　眾生不了悟曠劫徇根塵自性常空寂由來絕糾紛人生¶貪食獸獸死卻為人人獸更相食妨他業鏡昏
#+END_VERSE
」¶

#+BEGIN_VERSE
「　茫茫三界苦碌碌逐客塵內裏黑如桼外邊亂紛紛迷時¶人作畜悟了畜為人非迷亦非悟如虛空朝昏
#+END_VERSE
」¶

#+BEGIN_VERSE
「　襤縷關前業莫訶今日身若言由冢宅箇是極癡人到頭¶君作鬼豈令男女貧皎然易解事作麼無精神
#+END_VERSE
」¶

#+BEGIN_VERSE
「　利益眾生事莊嚴百福身修成現在業報得未來人第一¶哀憐苦偏多賑濟貧非惟他受樂亦足自怡神
#+END_VERSE
」¶

#+BEGIN_VERSE
「　我有金剛體乃是堅密身了知無一事累他本來人不為¶陶朱富不困原憲貧所以免勞碌日日得清神
#+END_VERSE
」¶

#+BEGIN_VERSE
「　余鄉有一宅其宅無正主地生一寸草水垂一滴露火燒¶六箇賊風吹黑雲雨仔細尋本人布裏真珠爾
#+END_VERSE
」¶

#+BEGIN_VERSE
「　來從無量劫畢竟誰為主緣水與青山分明全體露只將¶這箇法普施滂沱雨聞者心花開塵塵剎剎爾
#+END_VERSE
」¶

#+BEGIN_VERSE
「　者片閒田地千年八百主被他換眼珠真如草頭露返手¶才為雲覆手便為雨展轉無一得依舊空空爾
#+END_VERSE
」¶

#+BEGIN_VERSE
「　寒山出此語此語無人信蜜甜足人嘗黃蘗苦難吞順情¶生喜悅逆意多嗔恨但看木傀儡弄了一場困
#+END_VERSE
」
<pb:KR6q0216_J_001-0410b>¶

#+BEGIN_VERSE
「　諸佛成菩提始從一念信未曾有一物不被無常吞無常¶吞不得閻老不敢恨更擬問如何但言今日困
#+END_VERSE
」¶

#+BEGIN_VERSE
「　大道夫如何多君乃宜信一念萬年去諸佛也可吞不惟¶天人喜亦免閻老恨設若更踟躕勞勞徒自困
#+END_VERSE
」¶

#+BEGIN_VERSE
「　有箇王秀才笑我詩多失云不識蜂腰仍不會鶴膝平側¶不解壓凡言取次出我笑你作詩如盲徒詠日
#+END_VERSE
」¶

#+BEGIN_VERSE
「　我和寒山詩有得復有失覓句行掉頭揮毫坐搖膝依他¶聲律轉自我胸襟出法法皆現前當空一輪日
#+END_VERSE
」¶

#+BEGIN_VERSE
「　自讀三老詩玅理永不失乃得自己心方床常蟠膝坐在¶如來藏任我頻拈出放去又收來中天縣果日
#+END_VERSE
」¶

#+BEGIN_VERSE
「　三五癡後生作事不真實未讀十卷書強把雌黃筆將他¶儒行篇喚作盜賊律脫體似蟬蟲咬破他書帙
#+END_VERSE
」¶

#+BEGIN_VERSE
「　凡作史書者篇篇論事實摧邪立忠正萬古一寸筆孔子¶修春秋蕭何制漢律後賢多避禍權勢諛滿帙
#+END_VERSE
」¶

#+BEGIN_VERSE
「　古聖有至論貴真還貴實不可學修文莫教弄刀筆妨意¶恐違心和音先審律信知達道人豈肯留書帙
#+END_VERSE
」¶

#+BEGIN_VERSE
「　眾生不可說何意許顛邪面上兩惡鳥心中三毒蛇是渠¶作障礙使你事煩拏高舉手彈指南無佛陀邪
#+END_VERSE
」¶

#+BEGIN_VERSE
「　無心邪即正有念正成邪識似缾中雀身如篋內蛇了然¶知幻夢從此息紛拏盡斬為三段當湯按莫邪
#+END_VERSE
」¶

#+BEGIN_VERSE
「　因邪打歸正打正勿隨邪一從得此地能殺六慾蛇夢中¶持一劍覺後劍誰拏我愛天竺國不二屬毘邪
#+END_VERSE
」¶

#+BEGIN_VERSE
「　養子不經師不及都亭鼠何曾見好人豈聞長者語為染¶在薰蕕應須擇朋侶五月販鮮魚莫教人笑汝
#+END_VERSE
」¶

#+BEGIN_VERSE
「　正念快貓兒邪心饑老鼠縱鼠不養貓斯人難與語併將¶貓鼠逐善惡俱無侶汝即是如來如來即是汝
#+END_VERSE
」¶

#+BEGIN_VERSE
「　歎此蒿下鳩笑彼飲河鼠不知兩眾生同遊此嵒齬鵬飛¶既不能鶴立又難侶汝若聽我言心空莫著汝
#+END_VERSE
」¶

#+BEGIN_VERSE
「　時人見寒山各謂是風顛貌不起人目身唯布裘纏我語¶他不會他語我不言為報往來者可來向寒山
#+END_VERSE
」
<pb:KR6q0216_J_001-0410c>¶

#+BEGIN_VERSE
「　聚財能作祟貪酒遂成顛為女將身縛如蠶被繭纏轉添¶三毒盛翻怪六親言未死常遭病魂靈在泰山
#+END_VERSE
」¶

#+BEGIN_VERSE
「　高峰嶮無路惟我到峰顛萬象自妍醜松直被藤纏聾婆¶解聽曲啞郎亦可言若是能知此好來住寒山
#+END_VERSE
」¶

#+BEGIN_VERSE
「　勸你休去來莫惱他閻老失腳入三途粉骨遭千擣長為¶地獄人永隔今生道勉你信余言識取衣中寶
#+END_VERSE
」¶

#+BEGIN_VERSE
「　方哀西舍兒又哭東鄰老去矣喚不回怒焉心似擣前時¶畫棟宅今日青松道客養千金軀臨化消其寶
#+END_VERSE
」¶

#+BEGIN_VERSE
「　村村田舍翁啾啾市井老勞擾住堪忍內心如物擣祭社¶報有年豐收贊有道未識衣珠奇只看他人寶
#+END_VERSE
」¶

#+BEGIN_VERSE
「　世間一等流誠堪與人笑出家弊己身誑俗將為道雖著¶離塵衣衣中多養蚤不如歸去來識取心王好
#+END_VERSE
」¶

#+BEGIN_VERSE
「　下士聞我說堂堂拍手笑老聃曾有言不笑不為道頑若¶水浸石忙如火烘蚤歸依佛法僧始信吾家好
#+END_VERSE
」¶

#+BEGIN_VERSE
「　吾有一橛禪勸汝勿冷笑明得大好山可入寒巖道視此¶深林虎恰似灰裏蚤但直心不殺自然事事好
#+END_VERSE
」¶

#+BEGIN_VERSE
「　我住在村鄉無爺亦無孃無名無姓第人喚作張王並無¶人教我貧賤也尋常自憐心的實堅固等金剛
#+END_VERSE
」¶

#+BEGIN_VERSE
「　虛空一大宅般若所生孃身是神通藏心為自在王千般¶歸有壞一悟出無常對鏡逢緣處惟柔可勝剛
#+END_VERSE
」¶

#+BEGIN_VERSE
「　一入無為社得見本爺孃善言喻慰我行慈是心王萬物¶各有適誰常誰不常打開無盡藏始知柔與剛
#+END_VERSE
」¶

#+BEGIN_VERSE
「　為人常喫用愛意須慳惜老去不自由漸被他催斥送向¶荒山頭一生願虛擿亡羊罷補牢失意終無極
#+END_VERSE
」¶

#+BEGIN_VERSE
「　孝子人所嗟逆兒天不惜妻孥受愛憐父母造訶斥簷水¶高下流機梭往來擿汝兒如汝為何以報罔極
#+END_VERSE
」¶

#+BEGIN_VERSE
「　上流天人仰下流無可惜前行後指訶暗裏鬼亦斥似葉¶病秋霜如潭石投擿凄凄閉冥途往來苦焉極
#+END_VERSE
」¶

#+BEGIN_VERSE
「　寄語食肉漢食時無逗遛今生過去種未來今日修只取¶今日美不畏來生憂老鼠入飯瓮雖飽難出頭
#+END_VERSE
」
<pb:KR6q0216_J_001-0411a>¶

#+BEGIN_VERSE
「　我有一間屋住來成逗遛方當未壞時且可隨緣修椽梠¶既差脫崩摧何足憂同袍儻見念相送荒山頭
#+END_VERSE
」¶

#+BEGIN_VERSE
「　吾有一清機用時不逗遛逢人即不吝苦口叫伊修為善¶人長樂積業轉多憂誰知生公說怪石也點頭
#+END_VERSE
」¶

#+BEGIN_VERSE
「　我在村中住眾推無比方昨日到城下仍被狗形相或嫌¶褲太窄或說衫少長撐卻鷂子眼雀兒舞堂堂
#+END_VERSE
」¶

#+BEGIN_VERSE
「　各有隨身影驅馳走四方幾回閒辯譿何處細端相遠近¶燈肥瘦高低月短長不知圓寂夜誰在涅槃堂
#+END_VERSE
」¶

#+BEGIN_VERSE
「　志在幽深處不必愛下方安危兩無束形骸沒四相念靜¶無延促心生有短長若能絕向背皎月在茆堂
#+END_VERSE
」¶

#+BEGIN_VERSE
「　如許多寶貝海中乘壞舸前頭失卻桅後面又無舵宛轉¶任風吹高低隨浪簸如何得到岸努力莫端坐
#+END_VERSE
」¶

#+BEGIN_VERSE
「　君乘日本船我泛高麗舸風順且揚帆浪麤宜正舵蛟龍¶任出沒晝夜從掀簸一日至寶洲開懷促席坐
#+END_VERSE
」¶

#+BEGIN_VERSE
「　將錢買蜀錦南上尋吳舸明日到蘇杭風高連催舵錢塘¶濤浪險出沒狂飄簸四大忽拋棄冥歸黑暗坐
#+END_VERSE
」¶

#+BEGIN_VERSE
「　男兒大丈夫作事莫莽鹵勁挺鐵石心直取菩提路邪路¶不用行行之枉辛苦不要求佛果識取心王主
#+END_VERSE
」¶

#+BEGIN_VERSE
「　學道要分明勸君休莽鹵譬如適萬里復得還鄉路一旦¶造其居全拋跋涉苦升堂見本尊箇是家中主
#+END_VERSE
」¶

#+BEGIN_VERSE
「　世有一般人作事多莽鹵不肯行大門專要走小路穿鑿¶弄虛頭臨死始見苦不信無為公原是本來主
#+END_VERSE
」¶

#+BEGIN_VERSE
「　嗊嗊買魚肉擔歸餧妻子何須殺他命將來活汝已此非¶天堂緣純是地獄滓徐六語破堆始知沒道理
#+END_VERSE
」¶

#+BEGIN_VERSE
「　買肉又買魚養妻兼養子脂膏在他身罪過歸自己可惜¶七尺漢竟成一團滓死後入地獄生前昧天理
#+END_VERSE
」¶

#+BEGIN_VERSE
「　殺羊復宰豬傷殘到雞子殺伊痛難言充腸片刻已哀哉¶此輩流乃貪此穢滓泥犁與梵世定不爽報理
#+END_VERSE
」¶

#+BEGIN_VERSE
「　六極常嬰困九維徒自論有才遺草澤無藝閉蓬門日上¶巖猶暗煙消谷尚昏其中長者子箇箇總無褌
#+END_VERSE
」
<pb:KR6q0216_J_001-0411b>¶

#+BEGIN_VERSE
「　何由傾我意不得與君論一悟天真佛長拋火宅門風霜¶令鬢改利欲使心昏頗憶先生傳危哉蝨處褌
#+END_VERSE
」¶

#+BEGIN_VERSE
「　雲生千巖裏獨坐與誰論健來步古徑倦去入巖門心清¶聞谷響月皎洗重昏不似玉泉子長年著一褌
#+END_VERSE
」¶

#+BEGIN_VERSE
「　城北仲翁翁渠家多酒肉仲翁婦死時弔客滿堂屋仲翁¶自身亡能無一人哭喫他桮臠者何太冷心腹
#+END_VERSE
」¶

#+BEGIN_VERSE
「　錢氏有勢時路人如骨肉一朝逢破敗百鬼瞰其屋弟死¶兄不葬夫亡婦不哭皆由積惡深餘禍延遺腹
#+END_VERSE
」¶

#+BEGIN_VERSE
「　五陵浪蕩子日日噇酒肉終夜宿娼家陳年不落屋忽然¶死路傍凄凄有誰哭舊女得新夫何曾痛心腹
#+END_VERSE
」¶

#+BEGIN_VERSE
「　人生一百年佛說十二部慈悲如野鹿瞋怒似家狗家狗¶趕不去野鹿常好走欲伏獼猴心須聽獅子吼
#+END_VERSE
」¶

#+BEGIN_VERSE
「　人間一念惡便屬閻羅部兩手無寸刃何以制鐵狗火逼¶寒風吹顛狂四邊走號呼痛切時箇是誰音吼
#+END_VERSE
」¶

#+BEGIN_VERSE
「　啾啾雜三界往來遊四部得時上國賓失路喪家狗上士¶貴山林下愚徒奔走不能辨是非狐假師兒吼
#+END_VERSE
」¶

#+BEGIN_VERSE
「　養女畏太多已生須訓誘捺頭遣小心鞭背令緘口未解¶乘機杼那堪事箕帚張婆語驢駒汝大不知母
#+END_VERSE
」¶

#+BEGIN_VERSE
「　人間五逆子善語難勸誘但苦爺孃心偏甜妻子口東鄰¶破糞箕西舍生苕帚不及鸚鵡兒能供盲父母
#+END_VERSE
」¶

#+BEGIN_VERSE
「　世上癡兒女語默難勸誘才為說三心笑破一張口狼藉¶古人書守著敝苕帚何不背無明見汝親父母
#+END_VERSE
」¶

#+BEGIN_VERSE
「　我見百十狗箇箇毛鬇鬡臥者樂自臥行者樂自行投之¶一塊骨相與啀喍爭良由為骨少狗多分不平
#+END_VERSE
」¶

#+BEGIN_VERSE
「　貪夫計斗粟怒髮上鬇鬡志士心四海惟憂道不行鴟梟¶嚇腐鼠返恐鵷雛爭欲識曠蕩懷悠然如水平
#+END_VERSE
」¶

#+BEGIN_VERSE
「　至人居巢穴鬚髮常鬇鬡得意安林下無心入郭行仁騶¶不踐草德鳥豈相爭常觀萬物化海嶽似掌平
#+END_VERSE
」¶

#+BEGIN_VERSE
「　豬喫死人肉人喫死豬腸豬不嫌人臭人返道豬香豬死¶拋水內人死掘地藏彼此莫相喫蓮花生沸湯
#+END_VERSE
」
<pb:KR6q0216_J_001-0411c>¶

#+BEGIN_VERSE
「　寧食自己肉莫攪他人腸止殺可延壽改過勝燒香人欲¶殺豬時豬走無處藏死後墮地獄身先投鑊湯
#+END_VERSE
」¶

#+BEGIN_VERSE
「　勿貪旨酒味酒味腐人腸束腰三皮篾晏坐一爐香真性¶在雲崛妄心何處藏放出金剛燄無乃竭鑊湯
#+END_VERSE
」¶

#+BEGIN_VERSE
「　世有一等愚茫茫恰似驢還解人言語貪婬狀若豬險歌¶難可測實語卻成虛誰能共伊語令教莫此居
#+END_VERSE
」¶

#+BEGIN_VERSE
「　眾生色所愚喚作墜車驢三業不清淨還同碾屎豬從來¶神識暗返謂佛言虛地獄方將入天堂未肯居
#+END_VERSE
」¶

#+BEGIN_VERSE
「　既生顛倒見所以作馬驢倘行一些善便似遼海豬此名¶阿練若口開亦掠虛他日閻羅責此房不再居
#+END_VERSE
」¶

#+BEGIN_VERSE
「　蹭蹬諸貧士饑寒成至極閒居好作詩札札用心力賤人¶言孰采勸君休歎息題安餬餅上乞狗也不喫
#+END_VERSE
」¶

#+BEGIN_VERSE
「　今時學道人未困先疲極無量劫修行皆出勇猛力中心¶自勉強前進勿休息初種皤桃枝果熟乃可喫
#+END_VERSE
」¶

#+BEGIN_VERSE
「　嗟爾四眾流茫茫焉有極不知累生苦卻謂承渠力愚者¶順此惑達者常歎息至人去不返殘羹教誰喫
#+END_VERSE
」¶

#+BEGIN_VERSE
「　貧驢欠一尺富狗剩三寸若分富不平中半貧與困始取¶驢飽足卻令狗饑頓為汝熟思量令我也愁悶
#+END_VERSE
」¶

#+BEGIN_VERSE
「　世間貴與賤相去不能寸貴者隨心成賤者作事困外物¶安可必前生預排頓不如兩置之肚裏無憂悶
#+END_VERSE
」¶

#+BEGIN_VERSE
「　成敗自有數焉可勞方寸笑彼扣牛歌急如負鹽困名位¶未致身此身已委頓五夜細思量使人心中悶
#+END_VERSE
」¶

#+BEGIN_VERSE
「　赫赫誰壚肆其酒甚濃厚可憐高幡幟極目平升斗何意¶訝不售其家多猛狗童子若來沽狗咬便是走
#+END_VERSE
」¶

#+BEGIN_VERSE
「　為人不愛錢生計何由厚若學貪汙輩黃金堆到斗身雖¶著衣服行不如豬狗一似瞎獼猴隨他驢隊走
#+END_VERSE
」¶

#+BEGIN_VERSE
「　身前不為善身後何福厚皮囊忽然棄金珠徒盈斗可惜¶愛網牽一生如獵狗安知無所用冥然空裏走
#+END_VERSE
」¶

#+BEGIN_VERSE
「　我見一癡漢仍居三兩婦養得八九兒總是隨宜手丁戶¶是新差資財非舊有黃蘗作驢鞦始知苦在後
#+END_VERSE
」
<pb:KR6q0216_J_001-0412a>¶

#+BEGIN_VERSE
「　苦哉摩訶羅破戒私置婦官納田地租家充弓努手死生¶無人替財物為他有業鏡在面前尾巴插背後
#+END_VERSE
」¶

#+BEGIN_VERSE
「　一為富家妾一作貧兒婦富妾一身閒貧婦勞身手富乃¶誇現成貧亦嗟無有貧富均為幻無乃只先後
#+END_VERSE
」¶

#+BEGIN_VERSE
「　買肉血聒聒買魚跳鱍鱍君身招罪累妻子成快活捷死¶渠家去他人誰敢遏一朝如破床兩箇當頭脫
#+END_VERSE
」¶

#+BEGIN_VERSE
「　提籃買魚蝦只揀鮮鱍鱍拋放池水間十可八九活斫肉¶血淋漓揮刀難止遏殺生養己命冤報何時脫
#+END_VERSE
」¶

#+BEGIN_VERSE
「　豬肉買大臠做膾魚鱍鱍父母閉中堂妻兒共快活三盞¶兩盞酒貪性不能遏伊自不回光惡緣爭教脫
#+END_VERSE
」¶

#+BEGIN_VERSE
「　憐底眾生病餐嘗略不厭蒸豚搵蒜醬炙鴨點椒鹽去骨¶鮮魚鱠兼皮熟肉臉不知他命苦只取自家甜
#+END_VERSE
」¶

#+BEGIN_VERSE
「　持齋猶不足茹素太無厭就筍煨糠火生蔥拌食鹽麵同¶魚作臠麩借肉為臉妄想沈生死都因為口甜
#+END_VERSE
」¶

#+BEGIN_VERSE
「　酒海常耽著肉山苦不厭饌嫌魚有刺舞怪女無鹽往往¶恣情識時時弄笑臉不疑甘草苦未信黃連甜
#+END_VERSE
」¶

#+BEGIN_VERSE
「　我見謾人漢如籃盛水走一氣將歸家籃裏何曾有我見¶被人謾一似園中韭日日被人傷天生還自有
#+END_VERSE
」¶

#+BEGIN_VERSE
「　將瓶貯虛空繞四天下走貯處空不少瀉時空不有神識¶空一如妄想著於韭出釜而入腸到頭何所有
#+END_VERSE
」¶

#+BEGIN_VERSE
「　手裏持刀筆朝朝隨人走不知自羞辱刀筆榮何有未若¶食苦菜亦不貪園韭中心坦坦平一翳終無有
#+END_VERSE
」¶

#+BEGIN_VERSE
「　寄語諸仁者復以何為懷達道見自性自性即如來天真¶元具足修證轉差回棄本卻逐末只守一場獃
#+END_VERSE
」¶

#+BEGIN_VERSE
「　方寸心難搆平常道在懷終然無比況勸你莫將來往往¶昏如醉區區喚不回都忘許大事真箇是癡獃
#+END_VERSE
」¶

#+BEGIN_VERSE
「　大道沒漸次物象豈干懷衷既無能牽外從何所來心心¶不學佛到頭空自回不能祛此惑阿獃真阿獃
#+END_VERSE
」¶

#+BEGIN_VERSE
「　人生在塵蒙恰如盆中蟲終日行遶遶不離其盆中神仙¶不可比煩惱計無窮歲月如流水須臾作老翁
#+END_VERSE
」
<pb:KR6q0216_J_001-0412b>¶

#+BEGIN_VERSE
「　面白髮蒙蒙分明一裸蟲不為鳥獸行常在人天中性淨¶豁然悟輪回從此窮鏟除地獄業推倒閻羅翁
#+END_VERSE
」¶

#+BEGIN_VERSE
「　生來心蒙昧啾唧如蚊蟲鹿鹿虛度日著著落貪中只待¶喪軀日方悔禪未窮識神從此墜誰管富家翁
#+END_VERSE
」¶

#+BEGIN_VERSE
「　下愚讀我詩不解卻嗤誚中庸讀我詩思量云甚要上賢¶讀我詩把著滿面笑楊修見幼婦一覽便知玅
#+END_VERSE
」¶

#+BEGIN_VERSE
「　我詩非俗語俗子徒嘲誚既不說利名又不干權要得句¶有誰知臨風恒自笑可喜復可愕無玄亦無玅
#+END_VERSE
」¶

#+BEGIN_VERSE
「　我詩無典則寫出人便誚上士乃思惟契理在玄要下愚¶卻迷理搖頭撫掌笑所以有斯愚不為指微玅
#+END_VERSE
」¶

#+BEGIN_VERSE
「　五言五百篇七字七十九三字二十一都來六百首一例¶書巖石自誇云好手若能會我詩真是如來母
#+END_VERSE
」¶

#+BEGIN_VERSE
「　張公問李老郭五答鄭九識滅生死離四人皆肯首善才¶但合掌玅德遙伸手歷劫始相逢奇哉諸佛母
#+END_VERSE
」¶

#+BEGIN_VERSE
「　人擬尋聖跡十有七八九問樵樵不知且自橫搖首惟有¶蒼色猿當年曾攜手要契意外意無為乃父母
#+END_VERSE
」¶

#+BEGIN_VERSE
「　吾心似秋月碧潭清皎潔無物堪比倫教我如何說
#+END_VERSE
」¶

#+BEGIN_VERSE
「　莫比心如月秋霜亦非潔諸來參學人試聽虛空說
#+END_VERSE
」¶

#+BEGIN_VERSE
「　我有徑寸珠瑩然生皎潔弄此絕無比懶得向人說
#+END_VERSE
」¶

#+BEGIN_VERSE
「　碧澗泉水清寒山月華白默知神自明觀空境逾寂
#+END_VERSE
」¶

#+BEGIN_VERSE
「　眼將山共青心與月俱白魚戲水自閒鳥鳴林轉寂
#+END_VERSE
」¶

#+BEGIN_VERSE
「　千峰送夕照一水忽生白花氣紛紛寒教誰沈空寂
#+END_VERSE
」¶

#+BEGIN_VERSE
「　瞋是心中火能燒功德林欲行菩薩道忍辱護真心
#+END_VERSE
」¶

#+BEGIN_VERSE
「　遊戲虛空藏莊嚴智慧林一毫無欲念萬事不欺心
#+END_VERSE
」¶

#+BEGIN_VERSE
「　手提青虹劍一斬荊棘林六合妖氛埽費盡平生心
#+END_VERSE
」¶

#+BEGIN_VERSE
「　閒自訪高僧煙山萬萬層師親指歸路月挂一輪燈
#+END_VERSE
」¶

#+BEGIN_VERSE
「　深山一箇僧高臥白雲層解把爐中雪分為海底燈
#+END_VERSE
」¶

#+BEGIN_VERSE
「　得見別峰僧舊在碧雲層閒把柔和火照見須彌燈
#+END_VERSE
」¶

#+BEGIN_VERSE
「　閒遊華頂上天朗月光輝四顧晴空裏白雲同鶴飛
#+END_VERSE
」¶

#+BEGIN_VERSE
「　平生愛山水山水有清輝不獨還林鳥吾心亦倦飛
#+END_VERSE
」
<pb:KR6q0216_J_001-0412c>¶

#+BEGIN_VERSE
「　極目雲山下青天看落輝歸鴉從此去卻向上林飛
#+END_VERSE
」¶

#+BEGIN_VERSE
「　身著空花衣足躡龜毛履手把兔角弓擬射無明鬼
#+END_VERSE
」¶

#+BEGIN_VERSE
「　達磨返流沙遺下一隻履踢出腳尖頭嚇殺閻羅鬼
#+END_VERSE
」¶

#+BEGIN_VERSE
「　往往貪程途不知真踐履笑他一陌錢送出間神鬼
#+END_VERSE
」¶

#+BEGIN_VERSE
「　多少天台人不識寒山子莫知真意度喚作閒言語
#+END_VERSE
」¶

#+BEGIN_VERSE
「　甜桃不結實苦李偏生子昧卻祖師心隨他文字語
#+END_VERSE
」¶

#+BEGIN_VERSE
「　大道復何如來投金仙子教識自家寶莫尋人人語
#+END_VERSE
」¶

#+BEGIN_VERSE
「　粵自居寒山曾經幾萬載任運遯林泉棲遲觀自在巖中¶人不到白雲常靉靉細草作臥褥青天為被盍快活枕石¶頭天地任變改
#+END_VERSE
」¶

#+BEGIN_VERSE
「　人生一世閒俯仰惟覆載去者日已多曾無故人在思之¶氣鬱律感彼雲靆靉高岸竟為谷新松俄偃盍百年能幾¶時虛空終不改
#+END_VERSE
」¶

#+BEGIN_VERSE
「　努力造華屋欲傳千百載屋成人已衰人去屋還在東廡¶生荊棘西鄰飛煙靉王家燕自飛謝氏車無盍世事如覆¶局滄桑亦常改
#+END_VERSE
」¶

#+BEGIN_VERSE
「　自羨山閒樂逍遙無倚托逐日養殘軀閒思無所作時披¶古佛書往往登石閣下窺千尺崖上有雲盤礡寒月泠颼¶颼身似孤飛鶴
#+END_VERSE
」¶

#+BEGIN_VERSE
「　問我何所樂山林可栖托澗泉處處流松籟時時作夜月¶點明燈朝雲吐飛閣六窗正虛寂萬象同磅礡仙子海上¶來俱騎一隻鶴
#+END_VERSE
」¶

#+BEGIN_VERSE
「　必欲學無為台山幽可托有瓢挂樹枝有屋傍巖作登眺¶蒼石林坐臥白雲閣四壁豁然虛千峰常磅礡有月可代¶燈遙見松上鶴
#+END_VERSE
」¶

#+BEGIN_VERSE
「　昔日極貧苦夜夜數他寶今日審思量自家須營造掘得¶一寶藏純是水晶珠大有碧眼胡密擬買將去余即報渠¶言此珠無價數
#+END_VERSE
」¶

#+BEGIN_VERSE
「　最切不在身至貴不在寶天堂任我為地獄從誰造眼橫¶鼻直者各自有心珠玉兔與金烏朝夕任來去只是一珠
<pb:KR6q0216_J_001-0413a>¶光變現河沙數
#+END_VERSE
」¶

#+BEGIN_VERSE
「　家藏一靈物聲價重七寶觸處得逢原隨緣不作造瑩潔¶堪比月應對走盤珠珠盤無隱現非來亦非去而今握在¶手光色百千數
#+END_VERSE
」¶

#+BEGIN_VERSE
「　一生慵嬾作憎重只便輕他家學事業余持一卷經無心¶裝褾軸來去省人擎應病則說藥方便度眾生但自心無¶事何處不惺惺
#+END_VERSE
」¶

#+BEGIN_VERSE
「　貪夫何日足苦擔幾時輕未讀生天論那知了義經一頭¶和酒浸雙手把錢擎月算分毫聚年推息利生無常旦夕¶至只恐不惺惺
#+END_VERSE
」¶

#+BEGIN_VERSE
「　咄咄癡男子做事何重輕欲作無佛論還須讀金經能知¶聖人理此筆終可擎休去尋丹砂直自悟無生此是善方¶便聲聲叫獨惺
#+END_VERSE
」¶

#+BEGIN_VERSE
「　有人笑我詩我詩合典雅不煩鄭氏箋豈用毛公解不恨¶會人稀只為知音寡若遣趁宮商余病莫能罷忽遇明眼¶人即自流天下
#+END_VERSE
」¶

#+BEGIN_VERSE
「　寒山三百篇十倍高風雅舜若多神抄無言童子解陽春¶白雪曲自下和者寡世慮誦時空塵緣吟處罷吾將列作¶圖寢臥於其下
#+END_VERSE
」¶

#+BEGIN_VERSE
「　風流青山士恬淡何幽雅智者住此中愚夫不可解我有¶漁家傲此曲和者寡遙寄利名兄俾聞塵累罷可以樂無¶為此峰弗忍下
#+END_VERSE
」¶

#+BEGIN_VERSE
「　我見人轉經依他言語會口轉心不轉心口相違背心真¶無委曲不作諸纏盍但且自省躬莫覓他替代可中作得¶主是知無內外
#+END_VERSE
」¶

#+BEGIN_VERSE
「　我今欲說禪不可作禪會謂渠是即觸謂渠即非背背觸¶二俱掃洞庭湖無盍如何繼先德將此傳後代白月上林¶端清風起天外
#+END_VERSE
」¶

#+BEGIN_VERSE
「　亦有箇方便休作實法會背時豈離觸觸時何曾背觸背¶兩分明如函偶得盍清苦學先賢無燈乃月代設若問如
<pb:KR6q0216_J_001-0413b>¶何更在青山外
#+END_VERSE
」¶

#+BEGIN_VERSE
「　余勸諸稚子急離火宅中三車在門外載你免飄蓬露地¶四衢坐當天萬事空十方無上下來往任西東若得箇中¶意縱橫處處通
#+END_VERSE
」¶

#+BEGIN_VERSE
「　譬如一眼龜墮在大海中出入無量歲隨波若萍蓬一朝¶值浮木而不得其空南去又向北西來復往東忽然相撞¶著處處是圓通
#+END_VERSE
」¶

#+BEGIN_VERSE
「　性海駕虛舟亭亭清波中風恬如輕葉浪靜無轉蓬皎潔¶縣秋月悠揚穩行空有時帆指西忽焉掉向東金煙任縹¶緲九地常相通
#+END_VERSE
」¶

#+BEGIN_VERSE
「　我見出家人不習出家學欲知真出家心淨無繩索澄澄¶絕玄玅如如無倚託三界任縱橫四生不可泊無為無事¶人逍遙實快樂
#+END_VERSE
」¶

#+BEGIN_VERSE
「　捨家得出家有學成無學四壁泠蕭蕭六門空索索已除¶桑下戀聊向橘中託天地即幻化山林同旅泊笙歌與鼓¶鐘非吾所謂樂
#+END_VERSE
」¶

#+BEGIN_VERSE
「　多見在家人勝過出家學火中生蓮花手底有線索每見¶出家人一身無所託徒自染麻衣往來如旅泊不及向上¶人乃有涅槃樂
#+END_VERSE
」¶

#+BEGIN_VERSE
「　寒山出此語復似顛狂漢有事對面說所以足人怨心直¶出語直直心無背面臨死渡奈河誰是嘍囉漢冥冥泉臺¶路被業相拘絆
#+END_VERSE
」¶

#+BEGIN_VERSE
「　參禪了生死特達英雲漢只是一味真能降眾魔怨幾多¶惡心性孤負好頭面不學向上人甘為下劣漢恰似被罩¶魚身受芒繩絆
#+END_VERSE
」¶

#+BEGIN_VERSE
「　義可以安身道可為好漢不遭六賊牽不生三毒怨出語¶直如絃春風笑滿面此是豪傑士亦是丈夫漢是名大導¶師人天釋羈絆
#+END_VERSE
」¶

#+BEGIN_VERSE
「　憶得二十年徐步國清歸國清寺中人盡道寒山癡癡人¶何用疑疑不解尋思我尚自不識是伊爭得知低頭不用
<pb:KR6q0216_J_001-0413c>¶問問得復何為有人來罵我分明了了知雖然不應對卻¶是得便宜
#+END_VERSE
」¶

#+BEGIN_VERSE
「　茫茫三界中火宅豈可歸修習戒定慧滅除貪瞋癡貪瞋¶癡本空戒定慧絕思了此即是佛非佛誰能知行住及坐¶臥蕭然何所為眾生不請友日用無緣知萬象共酬酢縱¶橫皆合宜
#+END_VERSE
」¶

#+BEGIN_VERSE
「　茫茫六合裏窮子不見歸熱腸為他斷冷眼笑誰癡伊雖¶不信受舉意長相思我有後得智明明乃誰知此名第一¶義亦名空無為縱有具知識面目亦莫知若是有所知知¶亦落便宜
#+END_VERSE
」¶

#+BEGIN_VERSE
「　語你出家輩何名為出家奢華求養活繼綴族姓家美舌¶甜唇觜諂曲心鉤加終日禮道場持經置功課爐燒神佛¶香打鐘高聲和六時養客舂夜夜不得臥只為愛錢財心¶中不脫灑見他高道人卻嫌誹謗罵驢屎比麝香苦哉佛¶陀邪
#+END_VERSE
」¶

#+BEGIN_VERSE
「　往古出家者出離三界家近來出家者返入他人家繼拜¶別父母重重貧愛加放錢作衣資置產收租課結伴噇魚¶肉同聲相唱和厚茵高廣床未夜先眠臥肚裏濁如泥外¶頭將水灑童奴稍失意未免惡瞋罵乃是羅剎黨假號僧¶伽邪
#+END_VERSE
」¶

#+BEGIN_VERSE
「　古來出家兒不倚權勢家今來則不然專意走豪家既不¶畏人恥情識亦交加又不明大事攀緣為常課才唱豆葉¶黃拍盲便相和美食噇三餐長伸兩腳臥肚裏黑如桼逢¶人只瀟灑蠱毒障他人銜怨背地罵魚目比明珠鉛刃稱¶莫邪
#+END_VERSE
」¶

#+BEGIN_VERSE
「　又見出家兒有力及無力上上高節者鬼神欽道德君王¶分輦坐諸侯拜迎逆堪為世福田世人須保惜下下低愚¶者詐現多求覓濁濫即可知愚癡愛財色著卻福田衣種¶田討衣食作債稅牛犁為事不忠直朝朝行弊惡往往痛¶臀脊不解善思量地獄苦無極一朝著病纏三年臥床席
<pb:KR6q0216_J_001-0414a>¶亦有真佛性翻作無明賊南無佛陀邪遠遠求彌勒
#+END_VERSE
」¶

#+BEGIN_VERSE
「　僧寺收民田官司驗物力好閒呼小名豈復尊大德常住¶歸自己師資懷五逆法王如基業費蕩真可惜拋卻自家¶寶走向旁邊覓枷鎖亂縱橫都緣耽酒色饅頭著菜豏抵¶死不肯食百種邪思量詐云我心直命終入地獄鐵棒敲¶驢脊灌口用洋銅其時悔無極從今便覺悟脅不至床席¶打破無字關屏除煩惱賊卻觀大千界掌上菴摩勒
#+END_VERSE
」¶

#+BEGIN_VERSE
「　多見袈裟下虛頭勞心力意馳在貨財迷惑不修德師訓¶略緊嚴肚裏便懷逆侵漁缽中物細滑常自惜開口簧鼓¶人處處多求覓迷珠馳四方不覺惡顏色薑桂與參朮酥¶油拌甘食求道無一箇射利偏相直忽忽老病催呻吟睡¶破眷開眼無人伴憔悴心轉極從頭細思量舉手空拍席¶猛惺悟真如原是者箇賊回觀宇宙中處處是彌勒
#+END_VERSE
」¶

#+BEGIN_VERSE
「　常聞國大臣朱紫簪纓祿富貴百千般貪榮不知辱奴馬¶滿宅舍金銀盈帑屋癡福暫時扶薶頭作地獄忽死萬事¶休男女當頭哭不知有禍殃前路何疾速家破泠颼颼食¶無一粒粟凍餓苦悽悽良由不覺觸
#+END_VERSE
」¶

#+BEGIN_VERSE
「　人生一世間那箇無天祿但只貪富貴未常憂寵辱酒思¶常滿桮錢恨不盈屋吾佛有勸戒妻子真牢獄生聚暫為¶歡死別長嗥哭泉路動即至火輪來甚速相逢盡冰炭所¶啖非菽粟都由在世時軟滑生淫觸
#+END_VERSE
」¶

#+BEGIN_VERSE
「　貪人在富貴所以每干祿昧理懷瞋怒何知羞與辱南堂¶與北堂東屋打西屋癡人憂不多達士畏如獄只云生前¶歡不識死後哭已見老之至尚怪無常速回首火阿房不¶見一粒粟可嗟苦眾生風刀常覺觸
#+END_VERSE
」¶

#+BEGIN_VERSE
「　上人心猛利一聞便知玅中流心清淨審思云甚要下士¶鈍暗癡頑皮最難裂直得血淋漓始知自摧滅看取開眼¶賊鬧市集人決死屍棄如塵此時向誰說男兒大丈夫一¶刀兩段截人面禽獸心造作何時歇
#+END_VERSE
」¶

#+BEGIN_VERSE
「　修心有善惡報土開粗玅末上得菩提最先明旨要謗而
<pb:KR6q0216_J_001-0414b>¶不信者頭作七分裂懺悔福乃生歸依罪尋滅自心即是¶佛更欲從誰決若待無常到此時何所說祖師示方便言¶語太直截且向三句參喫茶珍重歇
#+END_VERSE
」¶

#+BEGIN_VERSE
「　達士在巖中獨坐觀眾玅乃符法王理無為終切要此是¶至人寶千古疑團裂一物不將來諸緣何處滅但看石女¶兒密意有深訣玅語人不聞喃喃徒自說欲透生死關利¶刃當頭截頑皮如徹頭生死當下歇
#+END_VERSE
」¶

#+BEGIN_VERSE
「　我見轉輪王千子常圍繞十善化四天莊嚴多七寶七寶¶鎮隨身莊嚴甚玅好一朝福報盡猶若棲蘆鳥還作牛領¶蟲六趣受業道況復諸凡夫無常豈長保生死如旋火輪¶回似麻稻不解早覺悟為人枉虛老
#+END_VERSE
」¶

#+BEGIN_VERSE
「　吾聞鹿角仙草舍藤蘿繞清淨無欲身莊嚴不貪寶後因¶婬女過貪彼顏色好竟作蝜蝂蟲俱成鴛鴦鳥自茲失神¶力由是落魔道爾輩居華堂身心豈可保婦人如雨雹能¶壞垂成稻相勸早回頭紅顏鏡中老
#+END_VERSE
」¶

#+BEGIN_VERSE
「　有種人常慳僮僕饑相繞得錢自買喫何況散珍寶勞他¶帝釋天惡事轉為好真偽即能分亦似得群鳥佛說汝愚¶癡迷惑不修道是身如臭囊骨肉不可保與汝作喻言種¶豆不生稻一聆冷似灰回首鬚髮老
#+END_VERSE
」¶

#+BEGIN_VERSE
「　寒山有一宅宅中無欄隔六門左右通堂中見天碧房房¶虛索索東壁打西壁其中一物無免被人來借寒到燒軟¶火饑來煮菜喫不學田舍翁廣置田莊宅盡作地獄業一¶入何曾極好好善思量思量知軌則
#+END_VERSE
」¶

#+BEGIN_VERSE
「　本有黃金宅光明了不隔春來花自紅雨過前山碧幸自¶開六戶何須安四壁空房我不居曠劫誰能借任此一朽¶舍年深白蟻喫成時藉他緣壞亦非吾宅鼎鼎百年內行¶行冥數極誰為主人翁凡聖咸取則
#+END_VERSE
」¶

#+BEGIN_VERSE
「　我有一舍宅不裝亮窗隔風吹秋冥冥月照生金碧內是¶寂寂空外沒些些壁屋主無姓名汝來與誰借防饑收橡¶芋客來爛煮喫推倒熱焰山樹起清涼宅百丈仰飛霞千
<pb:KR6q0216_J_001-0414c>¶載無終極一句報汝言為汝長作則
#+END_VERSE
」¶

#+BEGIN_VERSE
「　寒山無漏巖其巖甚濟要八風吹不動萬古人傳玅寂寂¶好安居空空離譏誚孤月夜長明圓日常來照虎丘兼虎¶溪不用相呼召世閒有王傅莫把同周邵我自遯寒巖快¶活常歌笑沙門不持戒道士不服藥自古多少賢盡在青¶山腳
#+END_VERSE
」¶

#+BEGIN_VERSE
「　昔有婆羅門修身失其要年哀得一男首面殊娟玅不久¶乃傾逝悲啼眾所誚去尋閻羅王欲索文簿照何遽奪吾¶兒奔走來相召其子為老翁汝今年已邵暫時寄汝家癡¶騃令人笑若無眾生病何用諸佛藥一藏非正文連篇皆¶注腳
#+END_VERSE
」¶

#+BEGIN_VERSE
「　我聞大道師示人有旨要如花開春谿結實楚楚玅接得¶克家兒始免無後誚來往三界家空寂虛明照天王降璽¶書高尚不受召周旦自聖人猜疑不免邵己非上古風今¶人常含笑緇衣久傷風難為出瓶藥不如且待時一菴罷¶行腳
#+END_VERSE
」¶

#+BEGIN_VERSE
「　自聞梁朝日四依諸賢士寶誌萬回師四仙傅大士顯揚¶一代教作持如來使建造僧伽藍信心歸佛理雖乃得如¶斯有為多患累與道殊縣遠拆西補東爾不達無為功損¶多益少矣有聲而無形至今何處是
#+END_VERSE
」¶

#+BEGIN_VERSE
「　我聞梁武帝起自一名士入相又為君尊賢復用士初迎¶栴檀像特遣黃華使達磨西天來臨朝談玅理真心本自¶明聖諦翻為累即迷悟求之如反覆手爾此道尚儼然古¶人今亡矣欲明達磨心武帝迷者是
#+END_VERSE
」¶

#+BEGIN_VERSE
「　天下未平時君王好禮士自屈萬乘尊只要得佳士才俊¶登三公舌利作外使若不讀經註焉得經濟理從此廣田¶宅方寸有深累紅日照車埃聲名乃爾爾更求古哲人性¶分非學矣欲名古哲心公字無乃是
#+END_VERSE
」¶

#+BEGIN_VERSE
「　我見凡愚人多畜資財穀飲酒食生命謂言我富足莫知¶地獄深唯求上天福罪業如毘富豈得免災毒財主忽然
<pb:KR6q0216_J_001-0415a>¶死爭共當頭哭供僧讀疏文空是鬼神祿福田一箇無虛¶設一群禿不如早覺悟莫作黑暗獄狂風不動樹心真無¶罪福寄語兀兀人叮嚀再三讀
#+END_VERSE
」¶

#+BEGIN_VERSE
「　種福如種木種德如種穀所積既已多所須無不足當求¶早成佛自具出世福福德在世間徒然長三毒得之固為¶喜失之翻成哭天眾愛莊嚴凡夫于利祿文人筆不停談¶士舌欲禿只為無好心何曾離地獄參禪見佛性切忌作¶癡福禮拜勤懺悔時將藏經讀
#+END_VERSE
」¶

#+BEGIN_VERSE
「　種得千株桃換得百石穀了無國稅牽充腹一家足快活¶地行仙無憂即是福勤耕六味田莫守五陰毒信知哭裏¶笑原是笑裏哭善惡總無常貴賤同不祿急早明心性莫¶待毛髮禿作善生天堂作惡受地獄未悟空王旨徒勞資¶罪福怒力念生死快把蓮經讀
#+END_VERSE
」¶

#+BEGIN_VERSE
「　心高如山嶽人我不伏人解講圍陀典能談三教文心中¶無慚愧破戒違律文自言上人法稱為第一人愚者皆讚¶歎智者撫掌笑陽燄虛空花豈得兔生老不如百不解靜¶坐絕憂惱
#+END_VERSE
」¶

#+BEGIN_VERSE
「　屢欲談大道難得忘言人徒泥孔孟書學為韓柳文書亦¶不成書文亦不成文開口說今古籠罩天下人言語失次¶第傳作一場笑何異蠹書魚故紙堆中老若識本無言即¶除生死惱
#+END_VERSE
」¶

#+BEGIN_VERSE
「　如何天與地生此無解人狂犬常逐塊提筆弄虛文不知¶河嶽裏卻有自然文任性亂胡柴曾不恥達人見人少高¶論低首只含笑此輩不堪憐抵死賴到老何時識情盡免¶得閻羅惱
#+END_VERSE
」¶

#+BEGIN_VERSE
「　儂家暫下山入到城隍裏逢見一群女端正容貌美頭戴¶蜀樣花胭脂塗粉膩金釧鏤銀朵羅衣緋紅紫朱顏類神¶仙香帶氤氳氣時人皆顧盼癡愛染心意謂言世無雙魂¶影隨他去狗咬枯骨頭虛自舐唇齒不解返思量與畜何¶曾異今成白髮婆老陋若精魅無始由狗心不超解脫地
#+END_VERSE
」
<pb:KR6q0216_J_001-0415b>¶

#+BEGIN_VERSE
「　婦女如畫瓶纔觀知表裏中藏屎尿惡外假容顏美口吻¶流涎唾髻鬟堆垢膩面香只燕脂衣臭同齊紫巧把珠玉¶裝濃熏麝蘭氣徒迷俗子眼莫惑高人意轉盼顏色衰須¶臾光景去不肯斷淫心猶然誇皓齒死時若朽木未久蟲¶變異遠送向荒山遊魂作妖魅生前悟自性便入如來地
#+END_VERSE
」¶

#+BEGIN_VERSE
「　我住山之南一身岩屋裏曉來不梳頭別有一般美渴飲¶台山泉衲衣無垢膩四時絕暑寒何處來朱紫微涼林下¶風馝馞林間氣萬事不干懷有為但隨意呼之又不來遣¶之又不去既不入輪回何用超生死元本自風流心心無¶變異常提莫邪劍十方驅妖魅如今佛日清在此琉璃地
#+END_VERSE
」¶

#+BEGIN_VERSE
「　昨到雲霞觀忽見仙尊士星冠月帔橫盡云居山水余問¶神仙術云道若為比謂言靈無上玅藥心神祕守死待鶴¶來皆道乘魚去余乃返窮之推尋勿道理但看箭射空須¶臾還墜地饒你得仙人恰似守屍鬼心月自精明萬象何¶能比欲知仙丹術身內元神是莫學黃巾公握愚自守擬
#+END_VERSE
」¶

#+BEGIN_VERSE
「　白首學神仙黃冠稱道士甚欲登蓬萊奈何阻弱水肉身¶無兩翅難與鴻鵠比年老丹不成書多術猶秘玉棺竟未¶下金節徒思去大患緣有身長生諒非理縱饒八萬劫寧¶免歸死地在漢淮南王求仙為廁鬼爭如學空寂舉世絕¶倫比詎見人民非休論城郭是太虛常湛然名相誰能擬
#+END_VERSE
」¶

#+BEGIN_VERSE
「　如欲學真仙勿要徇方士扣齒實勞神步虛徒噀水鋪張¶作道場瑤臺無可比呼將燒紙符祛鬼書硃秘不知此尤¶非真人無來去老聃柱下史先我得此理道德五千言谷¶神說不死此言是上仙可卻屍中鬼皎月挂長空眾星何¶能此大丹如不達錯認還丹是漢武與秦皇至今尚難擬
#+END_VERSE
」¶

#+BEGIN_VERSE
「　我有六兄弟就中一箇惡打伊又不得罵伊又不著處處¶無奈何耽財好婬殺見好薶頭愛貪心過羅剎阿爺惡見¶伊阿孃嫌不悅昨被我捉得惡罵恣情掣趁向無人處一¶一向伊說汝今須改行覆車須改轍若也不信受共汝惡¶合殺汝受我調伏我共汝覓活從此盡和同如今過菩薩
<pb:KR6q0216_J_001-0415c>¶學業攻鑪冶鍊盡三山鐵至今靜恬恬眾人皆讚說
#+END_VERSE
」¶

#+BEGIN_VERSE
「　叵耐貪瞋癡使我長發惡三賊暗薶藏一朝親捉著心王¶苦相勸令我莫打殺元是自家親孳生遍塵剎逆之即煩¶惱順之即喜悅譬如猴被縛縛緊將繩掣掣繩繩轉緊緩¶緩容渠說渠說非我罪總是君行轍所好君欲生所惡君¶欲殺君作我受名豈願隨君活從此請辭去不然同布薩¶我聞頻點頭契若石引鐵可以書諸伸處處逢人說
#+END_VERSE
」¶

#+BEGIN_VERSE
「　可歎大獮猴貪欲好作惡不知錯頭路落在第八著隨順¶走外邊自賊不能殺非親成所親奔馳塵沙剎逆之便發¶瞋順之還自悅偶然捉得時烈性拌死掣既誘學無生一¶一為汝說塞卻往來徑回此名利轍與我共安居賊來即¶便殺般若為安宅德澤是生活若不暫舍離便是活菩薩¶從此自性空堅之如金鐵汝今日所得先佛如是說
#+END_VERSE
」¶

#+BEGIN_VERSE
「　我見世間人堂堂好儀相不報父母恩方寸底模樣欠負¶他人錢蹄穿始惆悵箇箇惜妻兒爺孃不供養兄弟似冤¶家心中常悒怏憶昔少年時求神願成長今為不孝子世¶間多此樣買肉自家噇抹觜道我暢自逞說嘍囉聰明無¶益當牛頭努目嗔始覺時已曏擇佛燒好香揀僧歸供養¶羅漢門前乞趁卻閒和尚不悟無為人從來無相狀封疏¶請名僧嚫錢兩三樣雲光好法師安角在頭上汝無平等¶心聖賢俱不降凡聖皆混然勸君休取相
#+END_VERSE
」¶

#+BEGIN_VERSE
「　昨見一群僧袈裟福田相清晨入市廛彷彿如來樣開口¶論貨財妒人生怨悵師資甚失禮犬馬猶能養既已傲同¶學彌令心怏怏行時又慢老坐處各爭長飲酒無威儀純¶成俗人樣醉來即鼾睡睡起嫌未暢依前詣酒家更脫衣¶衫當問法法不知問書書在曏遊談誑檀越假善求供養¶又有一類僧置產為高尚枷鎖不離門長官時問狀卻嫌¶坐禪侶專作死模樣汲黯譬積薪後來者居上安危自業¶招禍福非天降臨死壞爛時不如豬狗相
#+END_VERSE
」¶

#+BEGIN_VERSE
「　世有一種愚不識真實相內裏亂思惟外邊做好樣彼人
<pb:KR6q0216_J_001-0416a>¶頻相勸肚裏空惆悵自己學虛頭長憎無恩養儕輩增猜¶疑伴侶心怏怏起坐失尊卑形言欺少長汝也均是人做¶出七八樣魚市每優游酒店生快暢無錢買香燒有衣入¶典當聚頭抬死人不知事早曏當面極真成背地恣口養¶坐在葛藤窠何為得高尚平生事多虧鄉評已滿狀往往¶如狂猿妝點老成樣只哄信心人罪歸自身上業海滿盈¶時無升獨有降哀哀癡若斯轉眼豬狗相
#+END_VERSE
」¶

#+BEGIN_VERSE
「　勸你三界子莫作勿道理理短被他欺理長不奈你世間¶濁濫人恰似黍粘子不見無事人獨脫無能比早須返本¶源三界任緣起清淨入如流莫飲無名水
#+END_VERSE
」¶

#+BEGIN_VERSE
「　世間何物大最大無過理你會即是我我知即是你猶如¶一母生故曰諸佛子諸佛觀三界惟將自身比自他等安¶樂滅苦永不起苦樂兩俱忘淨心同止水
#+END_VERSE
」¶

#+BEGIN_VERSE
「　形山有一物別是諸佛理本自無名字從誰立我你無明¶不屬伊聰慧親生子白玉無瑕穢孤輪未可比寂寥原不¶住能所無緣起無喜復無憂瑩潔方秋水
#+END_VERSE
」¶

#+BEGIN_VERSE
「　三界人蠢蠢六道人茫茫貪財愛婬欲心惡若豺狼地獄¶如箭射極苦若為當兀兀過朝夕都不別賢良好惡總不¶識猶如豬及羊共語如木石嫉妒似顛狂不自見己過如¶豬在圈臥不知自償債卻笑牛牽磨
#+END_VERSE
」¶

#+BEGIN_VERSE
「　苦海無舟楫何由出渺茫凡夫戀財色總似一群狼快活¶歸自己煩惱令他當天報了不錯去惡存善良來世羊食¶人今世人食羊強健作主宰臨終發昏狂閻羅面前過刀¶劍林裏臥早晚脫輪回盲驢且推磨
#+END_VERSE
」¶

#+BEGIN_VERSE
「　森羅入海印宇宙洵渺茫中有鸞與鳳亦有豺與狼得福¶爾自受得殃爾自當行公還可救昧己卻無良滿地栽荊¶棘又似羝藩羊愛染貪火動能使心神狂不省生前過未¶免黑屋臥鬼錄有姓名被苦如旋磨
#+END_VERSE
」¶

#+BEGIN_VERSE
「　多少般數人百計求名利心貪覓榮華經營圖富貴心未¶片時歇奔突如煙氣家眷實團圓一呼百諾至不過七十
<pb:KR6q0216_J_001-0416b>¶年冰消瓦解置死了萬事休誰人承後嗣水浸泥彈丸方¶知無意智
#+END_VERSE
」¶

#+BEGIN_VERSE
「　方袍圓頂人多失出家利佛棄金輪王何曾戀榮貴子孫¶不唧溜箇箇無英氣天子詔且辭庶人呼即至唯貪衣與¶食溫飽百事置小輩作交朋狂徒為法嗣閻羅使者來然¶後分愚智
#+END_VERSE
」¶

#+BEGIN_VERSE
「　口裏常斥名心中圖在利苞苴行可憐且自倚權貴往往¶隨順邪又要使性氣刻刻不停機攀緣無不至勞勞扯葛¶藤自家意鈍置癩狗舐法乳泥豬窺聖嗣不知此輩人薶¶沒無師智
#+END_VERSE
」¶

#+BEGIN_VERSE
「　推尋世間事仔細總要知凡事莫容易盡愛討便宜護即¶弊成好毀即是成非故知雜濫口背面總由伊冷煖我自¶量不信奴脣皮
#+END_VERSE
」¶

#+BEGIN_VERSE
「　參禪捷徑法要自忘所知先不昧因果次令識幾宜無念¶念莫守有念念成非伊今正是我我今不是伊從頭盡鏟¶卻何用存毛皮
#+END_VERSE
」¶

#+BEGIN_VERSE
「　明暗有岐路寂照實真知應物隨細大著跡非所宜無貪¶理即是有愛事成非縛脫不為我延促不關伊既達空王¶旨何路透牛皮
#+END_VERSE
」¶

#+BEGIN_VERSE
「　棲遲寒巖下偏訝最幽奇攜籃採山茹挈籠摘果歸蔬齋¶敷茅坐啜啄食紫芝清沼濯瓢缽雜和煮稠稀當陽擁裘¶坐閒讀古人詩
#+END_VERSE
」¶

#+BEGIN_VERSE
「　吾廬信可樂水石清且奇渺渺沿流去騰騰信腳歸千尋¶蔭嘉木五采拾靈芝天闊雲霧散月明星宿稀無人同夜¶坐自詠寒山詩
#+END_VERSE
」¶

#+BEGIN_VERSE
「　嘯傲越山裏山色從來奇春晴薅畬芋驟雨荷鋤歸草際¶青蛙鼓階除紫石芝雲開明月下暑到竹窗稀因有生平¶樂擷葉閒題詩
#+END_VERSE
」¶

#+BEGIN_VERSE
「　雲山疊疊連天碧路僻林深無客遊遠望孤蟾明皎皎近¶聞群鳥語啾啾老夫獨坐棲青嶂少室閒居任白頭可歎
<pb:KR6q0216_J_001-0416c>¶往年與今日無心還似水東流
#+END_VERSE
」¶

#+BEGIN_VERSE
「　晨昏但見雲霞起杖履惟隨麋鹿遊野色山光同闃寂車¶輪馬足省喧啾從他鏡裏添霜草暢我林閒坐石頭無限¶英雄生又死奈何日月去如流
#+END_VERSE
」¶

#+BEGIN_VERSE
「　歲月台山樂自優幽巖長許至人遊路無膏車過軋軋樹¶有佳禽巢啾啾削出孤峰插漢外吹來片月落谿頭題詩¶葉上無人識取水烹茶向上流
#+END_VERSE
」¶

#+BEGIN_VERSE
「　丹丘迥聳與雲齊空裏五峰遙望低雁塔高排出青嶂禪¶林古殿入虹蜺風搖松葉赤城秀霧吐中巖仙路迷碧落¶千山萬仞見藤蘿相接次連谿
#+END_VERSE
」¶

#+BEGIN_VERSE
「　層巒疊嶂勢難齊到頂方知世界低鬱密深林藏鳥獸蕭¶條古洞起雲霓縱橫徑路從何入來往遊人向此迷仙境¶重重遮不見漁舟錯怪武陵谿
#+END_VERSE
」¶

#+BEGIN_VERSE
「　天台松樹與山齊峰頂頫觀又覺低雪淨參差蟠蜿蜒秋¶高黯淡挂虹蜺風吹陣陣黃花落霧鎖枝枝白晝迷此外¶空空無一事任教百載老幽谿
#+END_VERSE
」¶

#+BEGIN_VERSE
「　貪愛有人求快活不知禍在百年身但看陽燄浮漚水便¶覺無常敗壞人丈夫志氣直如鐵無曲心中道自真行密¶節高霜下竹方知不枉用心神
#+END_VERSE
」¶

#+BEGIN_VERSE
「　當知歷劫金剛體即是浮泡夢幻身豬肉案頭明底事龍¶華會上待何人於中措意玄旨直下忘言達本真未悟¶終難安穩坐三登九到且勞神
#+END_VERSE
」¶

#+BEGIN_VERSE
「　何思何慮金剛體不取不舍堅密身言外立言徒勞爾域¶中樹域可憐人莫逐骨堆平地起須知夢幻未能真從今¶若解隨流意一詠一觴也自神
#+END_VERSE
」¶

#+BEGIN_VERSE
「　余曾昔睹聰明士博達英雄無比倫一選佳名喧宇宙五¶言詩句越諸人為官治化超先輩直為無能繼後塵忽然¶富貴貪財色瓦解冰消不可陳
#+END_VERSE
」¶

#+BEGIN_VERSE
「　六箇兒郎同作伴千般藝術更無倫是非強要分清濁聲¶色徒然立我人只道朱顏長滿鏡那知碧海會飛塵可憐
<pb:KR6q0216_J_001-0417a>¶掩泣華堂後縱有笙歌不可陳
#+END_VERSE
」¶

#+BEGIN_VERSE
「　文章有神才有鬼從橫玅術絕無倫苦傚離騷欲盍世還¶輕雪曲不如人豈知鏡破難成相不料華繁便委塵富貴¶浮雲早不識改頭換面難具陳
#+END_VERSE
」¶

#+BEGIN_VERSE
「　汝謂薶頭癡兀兀愛向無明羅剎窟再三勸你早修行是¶你頑癡心恍惚不肯信受寒山語轉轉倍加業汩汩直待¶斬首作兩段方知自身奴賊物
#+END_VERSE
」¶

#+BEGIN_VERSE
「　人我如山高突兀中有四蛇同一窟不持寸刃能斬之頓¶使形神超恍惚人我轉作內外空更無世間塵土汩世間¶出世得自在逆順縱橫是何物
#+END_VERSE
」¶

#+BEGIN_VERSE
「　竟日端然坐兀兀玲瓏石倚蒼龍窟六窗虛豁心冥冥一¶事空無絕恍惚此意分明透頂門莫教日用仍汩汩更有¶一事告諸人光境未忘是何物
#+END_VERSE
」¶

#+BEGIN_VERSE
「　世間何事最堪嗟盡是三途造罪柤不學白雲巖下客一¶條寒衲是生涯秋到任他林葉落春來從你樹開花三界¶橫眠無一事清風明月是吾家
#+END_VERSE
」¶

#+BEGIN_VERSE
「　貪心不足可傷嗟鳳髓龍肝更吐柤歷歷心珠能返照茫¶茫業海此為涯彎弓射落青天月信手拈來鐵樹花多少¶神通并玅用盡歸無事道人家
#+END_VERSE
」¶

#+BEGIN_VERSE
「　道人終不暗吁嗟更不銀河泛古柤曲澗舀泉長杓柄野¶雲送雁遠天涯春深古徑迷芳草秋老縣巖桂吐花夜靜¶傍松眠一覺風清月朗是吾家
#+END_VERSE
」¶

#+BEGIN_VERSE
「　我家本住在寒山石巖棲息離煩緣泯時萬象無痕跡舒¶處周流遍大千光影騰輝照心地無有一法當現前方知¶摩尼一顆珠解用無方處處圓
#+END_VERSE
」¶

#+BEGIN_VERSE
「　近望台山接雁山道人住此絕攀緣身心契理無多少鏡¶像交輝有百千赫日雖高行嶺下恒沙不遠在窗前世閒¶出世俱稱玅情與無情總入圓
#+END_VERSE
」¶

#+BEGIN_VERSE
「　孤雲不定是寒山石橋往復得隨緣鐙敲老馬曾無一鳥¶叫朝雲卻有千笠放丹丘青嶂外詩吟白雪碧巖前有時
<pb:KR6q0216_J_001-0417b>¶獨步上華頂坐看九霄月正圓
#+END_VERSE
」¶

#+BEGIN_VERSE
「　世人何事可吁嗟苦樂交煎勿底涯生死往來多少劫東¶西南北是誰家張王李趙權時姓六道三途事似麻只為¶主人不了絕遂招遷謝逐迷邪
#+END_VERSE
」¶

#+BEGIN_VERSE
「　茫茫苦海實堪嗟浩浩滄溟尚可涯須信有錢公子宅不¶如無事道人家鵲巢豈厭棲高樹毳衲何妨續斷麻聲色¶縱橫魔境擾一揮智劍斬群邪
#+END_VERSE
」¶

#+BEGIN_VERSE
「　山上居人自不嗟也知無計作生涯赤城有地堪為室丹¶壑無塵可作家充腹松花餅兩箇聯衣縹線一條麻隨緣¶歲歲長如此懶去逢人論正邪
#+END_VERSE
」¶

#+BEGIN_VERSE
「　余家本住在天台雲路煙深絕客來千仞巖巒深可遯萬¶重谿澗石樓臺樺巾木屐沿流步布裘藜杖繞山回自覺¶浮生幻化事逍遙快樂實奇哉
#+END_VERSE
」¶

#+BEGIN_VERSE
「　四明咫尺是天台野鶴孤雲共往來水石參差連梵宇金¶銀璀璨接仙臺攀蘿挽葛登山頂解帶披裘曳履回長憶¶豐干與寒拾此中行坐儘優哉
#+END_VERSE
」¶

#+BEGIN_VERSE
「　年年歲歲住南台才見雪消春又來黃葉題詩遺古廟青¶鞋蹋月上幽臺臥松石虎風生壑旁嶺泥牛暖欲回莫道¶了然無別事此中玅義大矣哉
#+END_VERSE
」¶

#+BEGIN_VERSE
「　余見僧繇性希奇巧玅閒生梁朝時饒邈虛空寫塵跡無¶因畫得誌公師
#+END_VERSE
」¶

#+BEGIN_VERSE
「　每愛天台景物奇奇花異卉發無時騰騰任運難拘束跨¶虎豐干是我師
#+END_VERSE
」¶

#+BEGIN_VERSE
「　看盡寒山峰岫奇就中猶好過橋時洞前尚有千年物雪¶老眉毫百代師
#+END_VERSE
」¶

#+BEGIN_VERSE
「　久住寒山凡幾秋獨吟歌曲絕無憂饑餐一粒伽陀藥心¶地調和倚石頭
#+END_VERSE
」¶

#+BEGIN_VERSE
「　獨將缾缽度春秋喜本無心更有憂可信途中未歸客千¶呼萬喚不回頭
#+END_VERSE
」¶

#+BEGIN_VERSE
「　山中坐臥百經秋自是從無一事憂有問師今何處得說
<pb:KR6q0216_J_001-0417c>¶時元在汝心頭
#+END_VERSE
」¶

#+BEGIN_VERSE
「　眾星羅列夜深明巖點孤鐙月未沈圓滿光華不磨瑩掛¶在青天是我心
#+END_VERSE
」¶

#+BEGIN_VERSE
「　道果圓時五眼明日輪出後眾星沈奇哉快樂無憂佛只¶箇逍遙自在心
#+END_VERSE
」¶

#+BEGIN_VERSE
「　皎皎天中永夜明山山野色自沈沈凝然一道無今古水¶緣峰青古佛心
#+END_VERSE
」¶

#+BEGIN_VERSE
「　老病殘年百有餘面黃頭白好山居布裘擁質隨緣過豈¶羨人間巧樣模
#+END_VERSE
」¶

#+BEGIN_VERSE
「　滿缽持來飽有餘人間天上任君居從心印出凡和聖一¶悟真空脫舊模
#+END_VERSE
」¶

#+BEGIN_VERSE
「　穿衣喫飯外無餘莫學延年林下居閒去池邊觀荷芰管¶他叢席立規模
#+END_VERSE
」¶

#+BEGIN_VERSE
「　千年石上古人蹤萬丈巖前一點空明月照時常皎潔不¶勞尋討問西東
#+END_VERSE
」¶

#+BEGIN_VERSE
「　孤雲出沒了無蹤昧者何曾達本空現前不費纖毫力日¶出西方夜落東
#+END_VERSE
」¶

#+BEGIN_VERSE
「　古來學道外形蹤且不胸耽一色空蒼松紫柏年年在明¶月清風西復東
#+END_VERSE
」¶

#+BEGIN_VERSE
「　寒山頂上月輪孤照見晴空一物無可貴天然無價寶薶¶在五陰漏身軀
#+END_VERSE
」¶

#+BEGIN_VERSE
「　此身閒逐片雲孤明月清風何處無盡大地人教作佛一¶莖草上一金軀
#+END_VERSE
」¶

#+BEGIN_VERSE
「　獨坐虛堂心月孤看時有相取時無常光不昧誰窮極百¶丈煙霞老此軀
#+END_VERSE
」¶

#+BEGIN_VERSE
「　或向前谿照碧流或向巖邊坐磐石心似孤雲無所依悠¶悠世事何須覓
#+END_VERSE
」¶

#+BEGIN_VERSE
「　饑食山中一口松臥枕松根一拳石自己猶如陌路人誰¶能更向他家覓
#+END_VERSE
」¶

#+BEGIN_VERSE
「　寒盡林中消晚雪遙看峰外抽條石如今嶺上懶來行跡
<pb:KR6q0216_J_001-0418a>¶埽青苔無處覓
#+END_VERSE
」¶

#+BEGIN_VERSE
「　千生萬死何時已生死來去轉迷情不識心中無價寶恰¶似盲驢信腳行
#+END_VERSE
」¶

#+BEGIN_VERSE
「　人間那箇無生死萬萬千千為識情提起金剛王寶劍卻¶來諸聖頂頭行
#+END_VERSE
」¶

#+BEGIN_VERSE
「　說是此人沒死生君心未必到無情男兒若是金剛種手¶握輪王寶印行
#+END_VERSE
」¶

#+BEGIN_VERSE
「　心神用盡為名利百種貪婪進己軀浮生幻化如燈燼塚¶內薶身是有無
#+END_VERSE
」¶

#+BEGIN_VERSE
「　愚人日日營財產百口團欒繞一軀眼下只誇今日有生¶前不信本來無
#+END_VERSE
」¶

#+BEGIN_VERSE
「　百醜千醜不知醜綺羅只要裝殘軀心機用盡平生力能¶免冰消瓦解無
#+END_VERSE
」¶

#+BEGIN_VERSE
「　一住寒山萬事休更無雜念掛心頭閒於石壁題詩句任¶運還同不繫舟
#+END_VERSE
」¶

#+BEGIN_VERSE
「　勸君了取自心休心了從他雪滿頭縱使染來仍舊白此¶身無異壑藏舟
#+END_VERSE
」¶

#+BEGIN_VERSE
「　好事都教直下休茅房深處宜藏頭莫將雲衲又西去楊¶柳谿前喚小舟
#+END_VERSE
」¶

#+BEGIN_VERSE
「　寒山道無人到若能行稱十號有蟬鳴無鴉噪黃葉落白¶雲埽石磊磊山隩隩我獨居名善導仔細看何相好
#+END_VERSE
」¶

#+BEGIN_VERSE
「　知是道行即到絕相似無可號只心傳休口噪直下是從¶頭埽青山巔白石隩或愚迷須化導佛非佛好不好
#+END_VERSE
」¶

#+BEGIN_VERSE
「　松陰道我能到問我名本無號見高枝幽鳥噪拈吹毛佛¶魔埽縱無涯橫無隩示迷津且誘導汝便是承當好
#+END_VERSE
」¶

#+BEGIN_VERSE
「　寒山寒冰鎖石藏山青現雪白日出照一時釋從茲煖養¶老客
#+END_VERSE
」¶

#+BEGIN_VERSE
「　山上松松下石青者青白者白心無生慮自釋何所為一¶閒客
#+END_VERSE
」¶

#+BEGIN_VERSE
「　庭前柏巖邊石有風清有月白來無拘去無釋此是誰如
<pb:KR6q0216_J_001-0418b>¶過客
#+END_VERSE
」¶

#+BEGIN_VERSE
「　我居山勿人識白雲中常寂寂
#+END_VERSE
」¶

#+BEGIN_VERSE
「　咄眾生弄業識請回光本空寂
#+END_VERSE
」¶

#+BEGIN_VERSE
「　休造作勞神識常湛然自虛寂
#+END_VERSE
」¶

#+BEGIN_VERSE
「　寒山深稱我心純白石勿黃金泉聲響撫伯琴有子期辨¶此音
#+END_VERSE
」¶

#+BEGIN_VERSE
「　言之深達者心貴似土賤如金無孔笛沒絃琴是何調太¶古音
#+END_VERSE
」¶

#+BEGIN_VERSE
「　無淺深古佛心碧如玉黃如金維摩默耆婆琴非六律非¶五音
#+END_VERSE
」¶

#+BEGIN_VERSE
「　重巖中足清風扇不搖涼氣通明月照白雲籠獨自坐一¶老翁
#+END_VERSE
」¶

#+BEGIN_VERSE
「　深林中聽松風雨耳寂萬竅通盡情解絕羅籠問是誰寒¶山翁
#+END_VERSE
」¶

#+BEGIN_VERSE
「　古洞中石屏風不須畫花卉通有霞氣有煙籠不識姓但¶呼翁
#+END_VERSE
」¶

#+BEGIN_VERSE
「　寒山子長如是獨自居不生死
#+END_VERSE
」¶

#+BEGIN_VERSE
「　咄諸子只這是信得及長不死
#+END_VERSE
」¶

#+BEGIN_VERSE
「　癡獃子可知是本不生何曾死
#+END_VERSE
」¶

#+BEGIN_VERSE
「　我見世閒人箇箇爭意氣一朝忽然死只得一片地闊四¶尺長丈二汝若會出來爭意氣我與汝立碑記
#+END_VERSE
」¶

#+BEGIN_VERSE
「　堪嘆六尺軀只馮三寸氣無厭積金玉不住增田地恨羅¶三瞋郭二瞥然閒斷了三寸氣名與姓誰來記
#+END_VERSE
」¶

#+BEGIN_VERSE
「　可憐者漢子十分有膽氣去佃別人田忘卻祖翁地明日¶三今朝二既不會不必爭力氣看古老有銘記
#+END_VERSE
」¶

#+BEGIN_VERSE
「　有人兮山陘雲袞兮霞纓秉芳兮欲寄路漫兮難征心惆¶悵兮猶疑蹇獨立兮忠貞
#+END_VERSE
」¶

#+BEGIN_VERSE
「　直道兮為陘芳心兮結纓求賢兮不得躡影兮孤征路遠¶遠兮難致念金石兮堅貞
#+END_VERSE
」¶

#+BEGIN_VERSE
「　平坦兮古道縱橫兮請纓好士兮平原不賓兮有征白骨
<pb:KR6q0216_J_001-0418c>¶堆兮遍野誰身退兮淑貞
#+END_VERSE
」¶

#+BEGIN_VERSE
「　家有寒山詩勝汝看經卷書放屏風上時時看一遍
#+END_VERSE
」¶

#+BEGIN_VERSE
「　多處三兩言少時千百卷擬抄寒山詩歷劫寫不遍
#+END_VERSE
」¶

#+BEGIN_VERSE
「　問我何清奇架有寒山卷茗粥喫罷後拂案翻兩遍
#+END_VERSE
」¶

拾得詩并和¶

#+BEGIN_VERSE
「　自從到此天台寺經今早已幾冬春山水不移人自老見¶卻多少後生人君不見三界之中分擾擾只為無明不了¶絕一念不生心澄然無去無來不生滅(拾得)
#+END_VERSE
」¶

#+BEGIN_VERSE
「　行盡三千大千界鳥啼花笑一般春識得棚頭木傀儡全¶是青布幕中人君不見茫茫生死不可說一念之間頓超¶絕無手人挑海底燈昔本不然今不滅(楚石)
#+END_VERSE
」¶

#+BEGIN_VERSE
「　消盡千山萬山雪始見海南天台春我思二耀走如箭催¶老世上白髮人君不見世事如棋爭一著瘦肚肥邊兩斷¶絕怒瞋翻局各抽身一事全無誰生滅(野竹)
#+END_VERSE
」¶

#+BEGIN_VERSE
「　我見頑鈍人燈心拄須彌蟻子齧大樹焉知氣力微學咬¶兩莖菜言與祖師齊火急求懺悔從今輒莫迷
#+END_VERSE
」¶

#+BEGIN_VERSE
「　落髮墮僧數難輕小沙彌眾流成大海誰為水滴微微塵¶積不已泰山高可齊凡夫至成佛盡是昔愚迷
#+END_VERSE
」¶

#+BEGIN_VERSE
「　卷之則又密放之則又彌秋清山影痠春晴峰色微獨坐¶觀眾玅隨之莫能齊忽焉雲生谷可歎歸鳥迷
#+END_VERSE
」¶

#+BEGIN_VERSE
「　君見月光明照燭四天下圓明掛太虛瑩淨能瀟灑人道¶有虧盈我見無衰謝狀似摩尼珠光明無晝夜
#+END_VERSE
」¶

#+BEGIN_VERSE
「　摩尼無表裏亦不論高下從本便圓明走盤何脫灑一真¶含影像五色交遷謝非赤白青黃任陰陽晝夜
#+END_VERSE
」¶

#+BEGIN_VERSE
「　如空無有際萬物盈上下孤月照中庭清露微微灑石火¶著眼遲閃電逐影謝我觀達道人本光常照夜
#+END_VERSE
」¶

#+BEGIN_VERSE
「　余住無方所盤礡無為理時涉涅槃山或翫香林寺尋常¶只是閒言不干名利東海變桑田我心誰管你
#+END_VERSE
」¶

#+BEGIN_VERSE
「　奇哉拾得公說此無生理本住天台山常遊國清寺神珠¶照夜明智劍吹毛利你推倒普賢普賢推倒你
#+END_VERSE
」
<pb:KR6q0216_J_001-0419a>¶

#+BEGIN_VERSE
「　我讀古人言得明真如理忽登華頂峰坐見赤城寺使人¶脫塵表頓然獲勝利遙見眉毫白因我得禮你
#+END_VERSE
」¶

#+BEGIN_VERSE
「　左手握驪珠右手執慧劍先破無明賊神珠吐光燄傷嗟¶愚癡人貪愛那生厭一墮三途閒始覺前程險
#+END_VERSE
」¶

#+BEGIN_VERSE
「　一斬一切斬自手握利劍觸著無不燒煌煌爇天燄愚癡¶輪轉中何時受苦厭吞刀走繩索只管長弄險
#+END_VERSE
」¶

#+BEGIN_VERSE
「　為爾斷塵根手提三尺劍直誅五陰魔放高金剛燄燒著¶涅槃城心心長無厭如何苦眾生卻道此路險
#+END_VERSE
」¶

#+BEGIN_VERSE
「　般若酒泠泠飲多人易醒余住天台山凡愚那見形常遊¶深谷洞終不逐時情無愁亦無慮無辱也無榮
#+END_VERSE
」¶

#+BEGIN_VERSE
「　觸耳語清泠狂夫盡喚醒千邪俱打正五道任流形永滅¶輪回苦休纏愛慾情紅塵飛碧海鐵樹吐春榮
#+END_VERSE
」¶

#+BEGIN_VERSE
「　無言為真言如何不深醒縱教識冷暖此識本無形迢迢¶非枝葉是處極關情無陰陽地上不見有枯榮
#+END_VERSE
」¶

#+BEGIN_VERSE
「　諸佛留藏經只為人難化不唯賢與愚箇箇心構架造業¶大如山豈解懷憂怕那肯細尋思日夜懷奸詐
#+END_VERSE
」¶

#+BEGIN_VERSE
「　長修破屋子未免枯柴化裂破酒肉囊掀翻綾錦架臭煙¶四蓬㶿薰燎眾驚怕何不審思量尚然行諂詐
#+END_VERSE
」¶

#+BEGIN_VERSE
「　靜坐觀冥冥眾理隨大化此光照世閒何用書滿架達者¶識真蹤愚乃生懼怕古德不如斯爾曹慎勿詐
#+END_VERSE
」¶

#+BEGIN_VERSE
「　嗟見世閒人箇箇愛喫肉碗楪不曾乾長時道不足昨日¶設箇齋今朝宰六畜都緣業使牽非干情所欲一度造天¶堂百度造地獄閻羅使來追合家盡啼哭爐子邊向火鑊¶子裏澡浴更得出頭時換卻汝衣服
#+END_VERSE
」¶

#+BEGIN_VERSE
「　他心諸佛心我肉眾生肉都來無兩樣豈可欺四足他是¶畜頭人我是人頭畜雖曰異皮毛何曾殊愛欲請君斷羊¶膳從此開魚獄今世施歡喜來生免嗥哭臘月三十日革¶囊將火浴首參無量壽身著自然服
#+END_VERSE
」¶

#+BEGIN_VERSE
「　至人先有教殺非五靜肉愛生物本同畏死不一足報畜¶互為人報人互為畜無識織貪網恣情縱怒欲行公即天
<pb:KR6q0216_J_001-0419b>¶生昧心乃拘獄努力做出頭莫待死後哭放下暗裏刀般¶若湯可浴無為無事人常著無垢服
#+END_VERSE
」¶

#+BEGIN_VERSE
「　出家要清閒清閒即為貴如何塵外人卻入塵埃裏一向¶迷本心終朝役名利名利得到身形容已憔悴況復不遂¶者虛用平生志可憐無事人未能笑得汝
#+END_VERSE
」¶

#+BEGIN_VERSE
「　舉世重黃金黃金未為貴爭如無事人樂道山林裏一等¶稱佛子將身徇財利纖毫不放過贏得神憔悴圓頂披袈¶裟末梢乖本志怙終無悔心有處安著汝
#+END_VERSE
」¶

#+BEGIN_VERSE
「　意不戀輕肥淡之乃清貴此是空無垢莫入荊棘裏誰提¶解牛刀意在割蝸利毫釐不相似使人容常悴觸事卻乖¶張怏怏轉喪志汝若肯回頭如來即是汝
#+END_VERSE
」¶

#+BEGIN_VERSE
「　養兒與取妻養女求媒聘重重皆是業更殺眾生命聚集¶會親情總來看盤飣目下雖稱心罪簿先注定
#+END_VERSE
」¶

#+BEGIN_VERSE
「　貧女無籹奩美容人不聘富家女雖醜送禮求年命金玉¶為首飾豬羊作盤飣不知生死本妄為因緣定
#+END_VERSE
」¶

#+BEGIN_VERSE
「　有女終必嫁有男終必聘作筏乃月老日日重合命高堂¶排餚膳置簡看盤飣只知殺眾生不思苦永定
#+END_VERSE
」¶

#+BEGIN_VERSE
「　得此分段身可笑好形質面貌似銀盤心中黑如桼烹豬¶又宰羊誇道甜如蜜死後受波吒更莫稱冤屈
#+END_VERSE
」¶

#+BEGIN_VERSE
「　前時美少年艷艷如花質不覺老來催風霜面如桼勸君¶急回頭念箇波羅蜜莫待獄主瞋持書請臨屈
#+END_VERSE
」¶

#+BEGIN_VERSE
「　貌美仍如玉無乃天然質一等根不全其顏常如桼二子¶均為人何以分檗蜜汝當掉頭看此事誰伸屈
#+END_VERSE
」¶

#+BEGIN_VERSE
「　佛哀三界子總是親男女恐沉黑暗坑示儀垂化度盡登¶無上道俱證菩提路教汝癡眾生慧心勤覺悟
#+END_VERSE
」¶

#+BEGIN_VERSE
「　前是功德天後是黑暗女得失人不知升沈海難度曾聞¶諸佛說只有一條路無出自家心好從今日悟
#+END_VERSE
」¶

#+BEGIN_VERSE
「　我痛五姓子相妒羅剎女心行既不同何時使自度為汝¶立教言開劈人天路聞者倘豁然是心無乃悟
#+END_VERSE
」¶

#+BEGIN_VERSE
「　佛捨尊榮樂為愍諸癡子早願悟無生辦集無上事後來
<pb:KR6q0216_J_001-0419c>¶出家者多緣無業次不能得衣食頭鑽入於寺
#+END_VERSE
」¶

#+BEGIN_VERSE
「　佛心憐眾生如母病憶子欲與子相見方令母無事別離¶動萬里呼召非一次可惜好田園死屬司空寺
#+END_VERSE
」¶

#+BEGIN_VERSE
「　佛為三界父愍物猶如子重重方便門令汝了此事寂滅¶滅為樂何以有漸次如背此真言空教立蕭寺
#+END_VERSE
」¶

#+BEGIN_VERSE
「　嗟見世閒人永劫在迷津不省者箇意修行徒苦辛
#+END_VERSE
」¶

#+BEGIN_VERSE
「　無我亦無人誰迷生死津青梅和黃檗空自受酸辛
#+END_VERSE
」¶

#+BEGIN_VERSE
「　須眉好丈人開眼入業津不知了大事只道多苦辛
#+END_VERSE
」¶

#+BEGIN_VERSE
「　我詩也是詩有人喚作偈詩偈總一般讀者須仔細緩緩¶細披尋不得生容易依此學修行大有可笑事
#+END_VERSE
」¶

#+BEGIN_VERSE
「　拾得與寒山長詩與短偈無窮大地闊不見秋毫細道易¶卻成難道難還似易休從別處尋盡說君家事
#+END_VERSE
」¶

#+BEGIN_VERSE
「　有時偈乃詩有時詩乃偈有無兩不存從何立粗細如若¶有纖塵此事大不易我有徑寸珠寶之無他事
#+END_VERSE
」¶

#+BEGIN_VERSE
「　有偈有千萬卒急述應難若要相知者但入天台山巖中¶深處坐說理及談玄共我不相見對面似千山
#+END_VERSE
」¶

#+BEGIN_VERSE
「　本有靈明性癡人自作難直饒當面見早隔萬重山事上¶通無事玄中悟又玄推翻狂拾得把住老寒山
#+END_VERSE
」¶

#+BEGIN_VERSE
「　要偈有一首一首會猶難聞之高士作乃在赤城山閒書¶上秋葉可信字字玄我和此詩偈藏之在名山
#+END_VERSE
」¶

#+BEGIN_VERSE
「　世間億萬人面孔不相似借問何因緣致令遣如此各執¶一般見互說非兼是但自修己身不要言他己
#+END_VERSE
」¶

#+BEGIN_VERSE
「　世人玅丹青傳相無不似指點方寸閒難描在於此眾生¶所流出諸佛只者是大地與山河頭頭皆自己
#+END_VERSE
」¶

#+BEGIN_VERSE
「　面貌不相同心生無乃似除是沒面貌方才無彼此雙林¶有密傳只者語聲是請觀此山河法法歸自己
#+END_VERSE
」¶

#+BEGIN_VERSE
「　男女為婚嫁俗務是常儀自量其事力何用廣張施取債¶誇人我論情入骨癡殺他雞犬命身死墮阿鼻
#+END_VERSE
」¶

#+BEGIN_VERSE
「　罪福籠三界榮枯塞兩儀因雖無實法果亦不虛施作佛¶須修慧生天未免癡癡人謗般若開眼造阿鼻
#+END_VERSE
」
<pb:KR6q0216_J_001-0420a>¶

#+BEGIN_VERSE
「　生死如朝暮何用外威儀但能一念息外物無能施倘或¶愛四大識浪埽愚癡不能得作佛何時免阿鼻
#+END_VERSE
」¶

#+BEGIN_VERSE
「　世上一種人出性常多事終日傍街衢不離諸酒肆為他¶作保見替他說道理一朝有乖張過咎全歸你
#+END_VERSE
」¶

#+BEGIN_VERSE
「　小兒要集學先教一件事與不善人居如入鮑魚肆既已¶誦佛書便當明道理道理若不明葛藤纏殺你
#+END_VERSE
」¶

#+BEGIN_VERSE
「　大的解理家小的強解事不知被業牽一朝入婬肆迎意¶女最乖鉤之有玅理生事既日落誰人拖帶你
#+END_VERSE
」¶

#+BEGIN_VERSE
「　我勸出家輩須知教法深專心求出離輒莫染貪婬大有¶俗中士知非不受金故知君子志任運聽浮沈
#+END_VERSE
」¶

#+BEGIN_VERSE
「　德薄真成薄山深未是深古書嫌味淡新曲教人婬富有¶回天力貧無買藥金唯餘閻老子不逐勢浮沈
#+END_VERSE
」¶

#+BEGIN_VERSE
「　道念薄如紙貪心似海深不耕內典田妄辭乃誨婬枉費¶生平力徒淘沙裏金可憐棲旅泊長自嘆浮沈
#+END_VERSE
」¶

#+BEGIN_VERSE
「　寒山自寒山拾得自拾得凡愚豈見知豐干卻相識見時¶不可見覓時何處覓借問有何緣向道無為力
#+END_VERSE
」¶

#+BEGIN_VERSE
「　閻浮男子身豈是容易得削髮披袈裟參方拜知識要明¶自己事休問他人覓廣大信解心摩訶般若力
#+END_VERSE
」¶

#+BEGIN_VERSE
「　欲學菩薩乘須從般若得打起自精神莫落他情識如入¶空王城了然無可覓倒駕利眾生全馮此學力
#+END_VERSE
」¶

#+BEGIN_VERSE
「　從來自拾得不是偶然稱別無親眷屬寒山是我兄兩人¶心相似誰能徇俗情若問年多少黃河幾度清
#+END_VERSE
」¶

#+BEGIN_VERSE
「　法身為假號心印是權稱問我何鄉邑呼誰作弟兄翩翩¶遊濁世處處度迷情恰似中秋月無雲點太清
#+END_VERSE
」¶

#+BEGIN_VERSE
「　我有箇真士名為普聞稱解脫是老弟般若是家兄機不¶入流俗理可接有情家貧貧到骨心事如冰清
#+END_VERSE
」¶

#+BEGIN_VERSE
「　若解捉老鼠不在五白貓若能悟理性那由錦繡包真珠¶入席袋佛性止蓬茅一群取相漢用意總無交
#+END_VERSE
」¶

#+BEGIN_VERSE
「　古來持戒僧不畜犬與貓常為殺蠶命紙衣無絮包三條¶束腰篾一把盍頭茅今則異於是紛然名利交
#+END_VERSE
」
<pb:KR6q0216_J_001-0420b>¶

#+BEGIN_VERSE
「　傳聞廬山老開場賣死貓紛紛走雲水一箇皁衣包貪他¶著他的不如歸刈茅借問情厚薄與汝無相交
#+END_VERSE
」¶

#+BEGIN_VERSE
「　運心常寬廣此則名為布輟己惠於人方可名為施後來¶人不知焉能會此義未設一庸僧早擬望富貴
#+END_VERSE
」¶

#+BEGIN_VERSE
「　清涼觀國師五老只著布其子有圭峰遺言以屍施當知¶虛妄身不是真實義畢竟歸空無如何貪富貴
#+END_VERSE
」¶

#+BEGIN_VERSE
「　禦寒休輕滑不知著棉布可以不畏盜刀劍無煩施譬如¶看經人理事依了義切路不自知籠罩箇富貴
#+END_VERSE
」¶

#+BEGIN_VERSE
「　獼猴尚教得人可不憤發前車既落坑後車須改轍若也¶不知此恐君惡合殺比來是夜叉變即成菩薩
#+END_VERSE
」¶

#+BEGIN_VERSE
「　凡人行舟車不可至夜發後岸未移篙前塗已礙轍須防¶蛇虎患及有冤讎殺莫待禍臨身狼忙叫菩薩
#+END_VERSE
」¶

#+BEGIN_VERSE
「　死蛇弄也活丈夫無猛發蒙開才堪教忽爾蹈前轍賊卻¶真實性此賊何時殺好地不得生焉能侶菩薩
#+END_VERSE
」¶

#+BEGIN_VERSE
「　蹢躅一群羊沿山又入谷看人貪竹塞且遭豺狼逐元不¶出孳生便將充口腹從頭喫至尾𩚛𩚛無餘肉
#+END_VERSE
」¶

#+BEGIN_VERSE
「　尸毘古聖王暇日遊林谷一鴿遠飛來而遭鷹所逐將身¶代鴿命割己充鷹腹為發菩提心白骨重生肉
#+END_VERSE
」¶

#+BEGIN_VERSE
「　常見忍辱仙好道居山谷利刃如割水忿心不相逐坦坦¶不生瞋何物痛心腹回首觀前身不知幾骨肉
#+END_VERSE
」¶

#+BEGIN_VERSE
「　銀星釘秤衡緣絲作秤紐買人推向前賣人推向後不顧¶他人怨唯言我好手死去見閻王背後插埽帚
#+END_VERSE
」¶

#+BEGIN_VERSE
「　道如身佩觿一解萬結紐悟得圓通人明前復明後古今¶凡聖學迷悟翻覆手周利槃特迦殷勤誦苕帚
#+END_VERSE
」¶

#+BEGIN_VERSE
「　人生不自平隨事生機紐只管使過頭焉知苦在後生前¶謂我豪死落閻老手簿上看罪條欲除難下帚
#+END_VERSE
」¶

#+BEGIN_VERSE
「　閉門私造罪准擬免災殃被他惡部童抄得報閻王縱不¶入鑊湯亦須臥鐵床不許僱人替自作自身當
#+END_VERSE
」¶

#+BEGIN_VERSE
「　修慈得梵福作善除天殃至死入冥路隨身惟願王酥酡¶白玉饌毾㲪黃金床此樂不可既非君誰敢當
#+END_VERSE
」
<pb:KR6q0216_J_001-0420c>¶

#+BEGIN_VERSE
「　寧為仁雛獸不作壓油殃生草尚不踐比之如聖王體肥¶雖然美不能免槽床苦樂從此得到頭乃自當
#+END_VERSE
」¶

#+BEGIN_VERSE
「　閒入天台洞訪人人不知寒山為伴侶松下啖靈芝每談¶今古事嗟見世愚癡箇箇入地獄那得出頭時
#+END_VERSE
」¶

#+BEGIN_VERSE
「　問石石不答問山山不知幾乾滄海水誰食仙人芝佛性¶不曾變人心猶自癡祇陀樹下蟻又見絣繩時
#+END_VERSE
」¶

#+BEGIN_VERSE
「　本是平生物此物人不知我行訪寒山贈我雙紫芝對坐¶觀幻化發言理不癡歸來此洞中何有延促時
#+END_VERSE
」¶

#+BEGIN_VERSE
「　古佛路凄凄愚人到卻迷只緣前業重所以不能知欲識¶無為理心中不掛絲生生勤苦學必定睹吾師
#+END_VERSE
」¶

#+BEGIN_VERSE
「　水濁魚猶聚花殘蝶尚迷貪婬不肯止昏惑太無知腳下¶五色索心中千尺絲當人解除斷立見毘盧師
#+END_VERSE
」¶

#+BEGIN_VERSE
「　佛已無我我人猶望路迷皆由貪愛重此事不能知眼中¶愛婬殺心頭羅繭絲所以轉輪回難近寒山師
#+END_VERSE
」¶

#+BEGIN_VERSE
「　各有天真佛號之為寶王珠光日夜照玄玅卒難量盲人¶常兀兀那肯怕災殃唯貪婬佚業此輩實堪傷
#+END_VERSE
」¶

#+BEGIN_VERSE
「　貪心不知足自昔頂生王統御四天下威神不可量上圖¶忉利主淪墜始知殃已過無量劫傳聞為你傷
#+END_VERSE
」¶

#+BEGIN_VERSE
「　不知起業累元本是心王請餐般若味祛累功難量勤耕¶無礙地莫惹微塵殃惟有真達士不受古今傷
#+END_VERSE
」¶

#+BEGIN_VERSE
「　出家求出離哀念苦眾生助佛為揚化令教選路行何曾¶解救苦恣意亂縱橫一時同受溺俱落大深坑
#+END_VERSE
」¶

#+BEGIN_VERSE
「　富自貧時積愁從喜處生禪心須勉勵佛戒好遵行直感¶人天豎邪招鳥獸橫心如一片地不用掘溝坑
#+END_VERSE
」¶

#+BEGIN_VERSE
「　富貴如浮雲此心沒死生大道平如掌盲人不解行達者¶棄如脫別無術縱橫後生倘努力免墜萬丈坑
#+END_VERSE
」¶

#+BEGIN_VERSE
「　常飲三毒酒昏昏都不知將錢作夢事夢事成鐵圍以苦¶欲捨苦捨苦無出期應須早覺悟覺悟自歸依
#+END_VERSE
」¶

#+BEGIN_VERSE
「　榮枯親眼見善惡寸心知可歎公侯宅徒將錦繡圍財寧¶無散日運亦有終期松柏薪將盡兒孫失所依
#+END_VERSE
」
<pb:KR6q0216_J_001-0421a>¶

#+BEGIN_VERSE
「　見爾日如醉念王總未知七情常消耗六欲幾重圍失腳¶入火獄薶身無還期慈航當在邇好好來相依
#+END_VERSE
」¶

#+BEGIN_VERSE
「　少年學書劍叱馭到京州聞伐匈奴盡娑婆無處遊歸來¶翠巖下席草枕清流壯士志朱紱獼猴騎土牛
#+END_VERSE
」¶

#+BEGIN_VERSE
「　吾生太平世親到帝王州豈料干戈動難為海嶽遊城池¶嗟已破日月去如流長夜何時旦空歌甯戚牛
#+END_VERSE
」¶

#+BEGIN_VERSE
「　時有應真士本來出何州宿歸古寺宿遊向諸肆遊昨在¶街前見說與我同流你若重相問何異更覓牛
#+END_VERSE
」¶

#+BEGIN_VERSE
「　後來出家子論情入骨癡本來求解脫如何受驅馳終朝¶遊俗舍禮念作威儀博錢沽酒喫翻成客作兒
#+END_VERSE
」¶

#+BEGIN_VERSE
「　頻言嫌我絮寡語笑吾癡但得偷心死何愁別念馳方袍¶僧格量圓頂佛容儀有智誇兒老無財厭老兒
#+END_VERSE
」¶

#+BEGIN_VERSE
「　既為世外僧何以心返癡取他卵作子曉夜為伊馳平常¶倚著佛不自醜威儀此生如此去他生定乞兒
#+END_VERSE
」¶

#+BEGIN_VERSE
「　無事閒快活唯有隱居人林花長似錦四季色常新或向¶巖間坐旋瞻丹桂輪雖然身暢逸猶念世間人
#+END_VERSE
」¶

#+BEGIN_VERSE
「　無窮山水樂不染利名人松竹深深處雲霞片片新爐中¶撥芋火月下轉茶輪昔作紅顏客今為白首人
#+END_VERSE
」¶

#+BEGIN_VERSE
「　愛說心空話何曾異常人低頭愛朱紫亂想艷麗新狂心¶不自息舉止背法輪利名如可好安貴世外人
#+END_VERSE
」¶

#+BEGIN_VERSE
「　我見出家人總愛喫酒肉此合上天堂卻沈歸地獄念得¶兩卷經欺他市廛俗豈知廛俗人大有根性熟
#+END_VERSE
」¶

#+BEGIN_VERSE
「　洋銅一壺酒熱鐵兩盤肉諸佛無妄言調達長在獄釋子¶當持戒沙門合離俗休誇色身健正恐業果熟
#+END_VERSE
」¶

#+BEGIN_VERSE
「　不飲般若酒卻食眾生肉般若酒清涼眾生肉繫獄為汝¶說真如烏用貴世俗既與我同途自然佛果熟
#+END_VERSE
」¶

#+BEGIN_VERSE
「　嗟見多知漢終日枉用心岐路逞嘍囉欺謾一切人唯作¶地獄滓不修來世因忽爾無常到定知亂紛紛
#+END_VERSE
」¶

#+BEGIN_VERSE
「　若要速成佛先須了自心尋常行履處徹見本來人遊戲¶神通力莊嚴淨土因何勞一彈指花雨自繽紛
#+END_VERSE
」
<pb:KR6q0216_J_001-0421b>¶

#+BEGIN_VERSE
「　不守毘尼法馳騁法外心不深定慧力昏散魔惱人欲證¶無上果須明出世因因果常照燭便見絕囂紛
#+END_VERSE
」¶

#+BEGIN_VERSE
「　迢迢山徑峻萬仞險隘危石橋莓苔綠時見片雲飛瀑布¶縣如練月影落潭暉更登華頂上猶待孤鶴期
#+END_VERSE
」¶

#+BEGIN_VERSE
「　境勝多般異峰高萬仞危青天上頭轉白日下方飛鐵磬¶侵晨響金燈徹夜暉居山亦不戀涉世本無期
#+END_VERSE
」¶

#+BEGIN_VERSE
「　林深谿轉僻巖縣路更危嵐氣半山起鳥道微雲飛隔澗¶樵閒唱孤峰月生暉高步青霄上誰人共我期
#+END_VERSE
」¶

#+BEGIN_VERSE
「　松風冷颼颼片片雲霞起匼匝幾重山縱目千萬里谿潭¶水澄澄徹底鏡相似可貴靈臺物七寶莫能比
#+END_VERSE
」¶

#+BEGIN_VERSE
「　千峰嵐氣收萬壑松聲起明月為故交白雲作鄰里清風¶屢披拂流水長舉似試問不來人欲將何物比
#+END_VERSE
」¶

#+BEGIN_VERSE
「　望去無涯際青冥有鶴起飛空不礙空斯須適千里片雲¶散太虛孤光比不似在我指端明此明更無比
#+END_VERSE
」¶

#+BEGIN_VERSE
「　水浸泥彈丸思量無道理浮泡夢幻身百年能幾幾不解¶細思維將言長不死誅剝壘千金留將與妻子
#+END_VERSE
」¶

#+BEGIN_VERSE
「　三聖數百篇篇篇明佛理流傳古尚多散落今餘幾讀者¶通賢愚知之出生死休將陽春曲喚作江城子
#+END_VERSE
」¶

#+BEGIN_VERSE
「　三聖垂教誡讀之契真理此是丈夫為凡俗能有幾言言¶斥貪愛字字回生死惟我楚石公遠遺野竹子
#+END_VERSE
」¶

#+BEGIN_VERSE
「　世有多解人愚癡學閒文不憂當來果唯知造惡因見佛¶不解禮睹僧倍生瞋五逆十惡輩三毒以為鄰死定入地¶獄未有出頭辰
#+END_VERSE
」¶

#+BEGIN_VERSE
「　彼云無量壽此曰釋迦文不異我心出還同他世因孜孜¶厚行願漸漸息貪瞋大士可為法諸賢相與鄰莊嚴信所¶慕翹想在斯辰
#+END_VERSE
」¶

#+BEGIN_VERSE
「　諸聖尚不慕那更著空文未論平生事且明出世因有譽¶莫生喜有毀莫生瞋忍辱是伴侶不貪為比鄰一日復一¶日無日不良辰
#+END_VERSE
」¶

#+BEGIN_VERSE
「　可笑是林泉數里少人煙雲從巖嶂起瀑布水潺潺猿啼
<pb:KR6q0216_J_001-0421c>¶暢道曲虎嘯出人閒松風清颯颯鳥語聲關關獨步繞石¶澗孤陟上峰巒時坐盤陀石偃仰攀蘿沿遙望城隍處唯¶聞鬧喧喧
#+END_VERSE
」¶

#+BEGIN_VERSE
「　松籟劇流泉山嵐似吐煙側身路渺渺濯足波潺潺南北¶雙峰外東西兩嶺閒誰能忘世慮自此立禪關碧樹改紅¶葉白雲停翠巒林巢恣偃仰野棹或洄沿城郭不可處輪¶蹄何太喧
#+END_VERSE
」¶

#+BEGIN_VERSE
「　山山足林泉日日生空煙衣沾雲氣冷漱浴水潺潺平生¶居林下定入松樹閒青苔封古路白月來巖關秋風吹秋¶葉春雲上春巒峰岫任來往芒鞋常攀沿我已識真性何¶妨猿鳥喧
#+END_VERSE
」¶

#+BEGIN_VERSE
「　自笑老夫筋力敗偏戀松巖愛獨遊可歎往年至今日任¶運還同不繫舟
#+END_VERSE
」¶

#+BEGIN_VERSE
「　閒依白石清泉坐或向紅塵鬧市遊南北東西無罣礙茫¶茫大海一虛舟
#+END_VERSE
」¶

#+BEGIN_VERSE
「　自愛一身輕如葉春花秋月隨遨遊上天下地無些事不¶向津頭喚釣舟
#+END_VERSE
」¶

#+BEGIN_VERSE
「　無去無來本湛然不拘內外及中閒一顆水精絕瑕翳光¶明透滿出人閒
#+END_VERSE
」¶

#+BEGIN_VERSE
「　今來古往性常然活物難收動用閒任你白雲千萬匝到¶頭依舊在此閒
#+END_VERSE
」¶

#+BEGIN_VERSE
「　不搖不動心安然應物還隨豐儉閒誰守寒巖坐死草白¶毫莫認兩眉閒
#+END_VERSE
」¶

#+BEGIN_VERSE
「　雲山疊疊幾千重幽谷路深絕人蹤碧澗清流多勝境時¶來鳥語合人心
#+END_VERSE
」¶

#+BEGIN_VERSE
「　山好千千萬萬重馬蹄車轍永無蹤道人靜坐深林夜明¶月高縣太古心
#+END_VERSE
」¶

#+BEGIN_VERSE
「　寒山遠隔兩三重鶴止雲飛不露蹤昨夜被人生捉得正¶逢孤月印潭心
#+END_VERSE
」¶

#+BEGIN_VERSE
「　三界如轉輪浮生若流水蠢蠢諸品類貪生不覺死汝看
<pb:KR6q0216_J_001-0422a>¶朝垂露能得幾時子
#+END_VERSE
」¶

#+BEGIN_VERSE
「　天寒雨作雪日暖冰為水四大合而生六塵離即死人壽¶能幾何佛法無多子
#+END_VERSE
」¶

#+BEGIN_VERSE
「　生死在旦暮求活須升水長者有方便激之能免死汝更¶勤精進是名諸佛子
#+END_VERSE
」¶

#+BEGIN_VERSE
「　悠悠塵裏人常樂塵中趣我見塵中人心多生憫顧何哉¶憫此流念彼塵中苦
#+END_VERSE
」¶

#+BEGIN_VERSE
「　貪為地獄因瞋入修羅趣只管向前行也須回首顧如來¶出世閒本救眾生苦
#+END_VERSE
」¶

#+BEGIN_VERSE
「　為福升梵天為愚落畜趣苦樂路兩條中道不相顧一物¶如不取當脫輪回苦
#+END_VERSE
」¶

豐干禪師詩并和¶

#+BEGIN_VERSE
「　余自來天台曾經幾萬回一身如雲水悠悠任去來逍遙¶絕無鬧忘機隆佛道世閒岐路心眾生多煩惱兀兀沈浪¶海漂漂輪三界可惜一靈物無始被境薶電光瞥然起生¶死紛塵埃寒山特相訪拾得常往來論心話明月太虛廓¶無礙法界即無邊一法普遍該(豐干)
#+END_VERSE
」¶

#+BEGIN_VERSE
「　吾佛住天台隨機示往回冰壺無影像萬德不將來未免¶心中鬧直須行佛道佛是自心王清涼除熱惱出離生死¶海肯守涅槃界透水摩尼光六塵安敢薶尋常活鱍鱍體¶淨絕纖埃若去更不去若來更不來無有去來者併除事¶理礙分明百草頭畢竟一法該(楚石)
#+END_VERSE
」¶

#+BEGIN_VERSE
「　松門冷赤霞騎虎去不回若言此不是春花自何來吹萬¶一無鬧著寂非佛道佛道離喧寂能消百八惱誰沒在苦¶海已亡十八界杲日上空明諸塵莫可薶萬象入光中看¶看絕纖埃推之推不去呼之呼不來如風處其中縱橫有¶何礙茫茫宇宙中回光總自該(野竹)
#+END_VERSE
」¶

#+BEGIN_VERSE
「　本來無一物亦無塵可拂若能了達此不用坐兀兀
#+END_VERSE
」¶

#+BEGIN_VERSE
「　太虛非有物一任清風拂悟得本來人如癡還似兀
#+END_VERSE
」¶

#+BEGIN_VERSE
「　弗知此何物不受巾帚拂當臺明如月無塵空獨兀
#+END_VERSE
」
<pb:KR6q0216_J_001-0422b>¶

後跋¶

三聖詩傳之舊矣而擬者過半未有如元楚石和尚次其¶
韻高朗如日星者昌小騃學不及古然敢忘先德之遺愛¶
哉乃今憶吾師野竹和尚住嵩山寺十有四年康熙己酉¶
秋忽湖南巨微大師至自天童惠楚石和尚和三聖詩集¶
吾師讀竟愛其蒼奧高朗絕不襲時人故事遂和之稿成¶
張公柏麟居士及雪可廣兄文遠煓兄議昌走吳尋善梓¶
者以廣其傳烏乎先輩有善不能昭昭於世皆後學之過¶
昌敢辭間關之勞而不行乎乃拉化一夢周二兄以壬子¶
四月長發至七月始抵蘇又二月梓成昌不文且不避不¶
文而聊識歲月云。

廬陵門人宗昌識¶
¶

　(佛弟子張起龍法名宗璽號佛源室人劉氏捐¶
　資奉刻　嵩山和尚和三聖詩集一部後錄一¶
　部以此功德上祝　慈母陳氏覺慈福壽齊臻¶
　道心永固并熊羆早協厥昌似續者時¶
　康熙十一年三月朔日　　計字十四萬零該刻資百金)¶
¶
¶

(板存嘉興楞嚴寺經)